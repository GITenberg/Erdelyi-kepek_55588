<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Erdélyi képek by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h3 {
 font-size: 85%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Erdélyi képek, by Mór Jókai

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: Erdélyi képek

Author: Mór Jókai

Release Date: September 20, 2017 [EBook #55588]

Language: Hungarian

Character set encoding: UTF-8

*** START OF THIS PROJECT GUTENBERG EBOOK ERDÉLYI KÉPEK ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_208">208</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=QN5iAAAAMAAJ">http://books.google.com/books?id=QN5iAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XXIII. KÖTET</span></p>
<p class="center"><span class="caption">ERDÉLYI KÉPEK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<h1>ERDÉLYI KÉPEK</h1>
<p>&nbsp;</p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<p><span class="pagenum"><a name="Page_1" id="Page_1"><br />
-1-</a></span></p>
<h2>PETKI FARKAS LEÁNYAI.</h2>
<h3>I. ANDRÁS NAPJA.</h3>
<p>A jó öreg Petki Farkas nem utolsó ember vala a maga idejében, a
mit mindazok, a kik őt valaha ismerték, bizonyára tudni fognak.
Miután azonban lehetséges dolog, miszerint ezen sorokat olyan
emberek is olvasni fogják, a kik őt nem ismerték, jónak találom őt
oly módon leirni, a hogy akkoriban élt és uralkodott.</p>
<p>Vala ő az 1676-ik esztendőben királybiró Csíkben és jobb módú
főúr nem találkozék nálánál azon a környéken. Udvart tart vala
Rákoson, a hol nyolczvan inas szolgála előtte, a szakácsok,
béresek, lovászok és drabantok számait ide sem vevén, a kik
mindnyájan úgy voltak ő nála, mintha az apjok házánál laktak volna
s biztosan mondhatom, hogy a ki egyszer ott volt, el nem
kivánkozott onnan.</p>
<p>Mert három dolog volt, melyekben a jó öreg Petki Farkas
büszkeségét lelte: egyik az, hogy őt igen jó, bőkezű embernek
tartsák. Kapu soha sem volt az ő házán és a vendég soha ki nem
fogyott belőle; akárki jött hozzá, oly képpel fogadta, mintha épen
csak ő reá várt volna, s ott úgy el tudta marasztalni, hogy
gyakorta megesett, miszerint azok, a kik Csíkszeredába indultak
szentmargit-napi vásárra s betértek hozzá egy szóra, úgy ott
maradtak, hogy a vásár is elmúlt, még sem szabadultak tőle. Ajándék
nélkül sem hagyott senkit elmenni magától, végig hordozta az embert
tárházain, ménesein, kérdezgetve: hogy tetszik neked ez a kard, ez
a bilikom, hát ez az arab <span class="pagenum"><a name="Page_2"
id="Page_2">-2-</a></span> csikó? s ha azt mondá rá a kérdezett,
hogy «nagyon szép», mindjárt rátukmálta erővel. Kalendáriumában
sokkal több ünnep volt, mint más emberében, s még az ősapjának is
föl szokta tartani a nevenapját, s hogy az ünnepélyességről ismerői
el ne maradhassanak, hivatalos citatoriumokat küldött rájok, mint
főkirálybiró. A hol annyi szolga és belső fraj volt, mint az ő
házánál, azok közt lehetetlen volt, hogy egy vagy más ismeretség ne
szövődjék; mihelyt az öreg úr ilyesmit megtudott, rögtön
összeházasítá őket s titulusa volt lakodalomadásra. Koldus nem volt
az ő falujában, mert a hol egyet meglátott, megfogatta, elviteté
valamelyik pusztájára, ott adott neki egy jobbágytelket, ökröt,
tehenet hozzá és nem hagyott senkit koldulni.</p>
<p>És nemcsak hiú dolgokban mutogatá ő adakozóságát, figyelme
kiterjedt a maradandóbb becsűekre is; – minden esztendőben eljárt a
nagy-enyedi collegiumba, mikor vizsgálatokat tartottak, s a mely
diák legjobban felelt, azt saját költségén kiküldte akadémiákra,
ott kitaníttatta, s ha visszakerülvén, nem akadt neki egyhirtelen
ecclesiája, addig jött ment Erdélyben, míg talált valahol egy
puszta templomot, a mit valaha a tatár leégetett, azt megépítteté s
beletevé papnak a maga candidatusát s fizeté saját pénzéből.</p>
<p>Másik pont, a melyben a jó úr büszkeségét helyezé, családjának
ősi eredete vala, melyet, hogy Ádám- és Éváig restelt fölvinni,
onnan van, mert már ezekről nagyon világos, hogy mezítláb járó
parasztemberek voltak. De nem messze járt tőlök: vala ugyanis az ő
családja czímerében egy antediluvianus állat, melyről senki sem
tudhatá, hogy micsoda? nem tartozván az sem a repülő, sem a
négylábon járó, sem a csúszó-mászó állatok sorába, s annak a hátába
volt ütve egy háromágú fegyver, a minővel hajdan Neptunus regnált,
s melyet a mostani prózai emberek villának neveznek. Ebből semmi
sem következett jobban, mint hogy a Petkiek legelső őse vasvillázta
agyon azt az özönvíz előtti plesiosaurust, s miután a csíki
<span class="pagenum"><a name="Page_3" id="Page_3">-3-</a></span>
hegyek között volt egy meszes halom, melyben nem ritkán lehete
találni kővévált csontokat és fogakat, szabad volt gyanítani,
miszerint ezek mind azon emlékezetes szörnyeteg porczikái, s egy
napon a Marosból egy irtózatos állkapczát halászván ki az oláhok,
azt a rákosi rektor mint a Petki-család őseinek maradványát,
præsentálta az érdemes úrnak.</p>
<p>Ez a szörnyetegfaló czímer aztán a hova csak fért, mindenüvé ki
volt vágva, festve, faragva és sütve, kapú homlokára, lódingra,
ökrök tomporára, ponyvákra, zsákokra, úgy, hogy a falubeli emberek
úgy ismerték már azt az állatot, mintha gulyaszámra látták volna
legelni. A kastély legbenső tornáczában pedig, hová csak a
családbelieknek vala bejárásuk, volt a Petki-család kérdéses ősének
álló szobra embertelen nagyságban vasból kiformálva, egyik karját
fölnyujtván az égre s tartván benne egy rettenetes pallost, a
másikat pedig maga elé meresztve s egy rengeteg paizst tartva
rajta, melyen ott feküdt a nevezetes csoda, fejekkel és körmökkel
és nyilas farkakkal borzasztón ellátva.</p>
<p>Ha valakit új ismerői közül megszeretett a jó öreg úr, annak
meghagyta csodálni ezt a szobrot, s büszkén vette ki a szobor
kezéből a roppant nagy pallost, mutatván, hogy azt most két kézzel
is nehéz megemelni, holott az ős Petki mint nádszálat forgatta.
Végül megengedé, hogy tessék kitalálni: miféle állat az ott a
paizson? Persze, hogy e tudatlan világban azt senki meg nem tudta
mondani, s a jó öreg büszke lehetett rá, hogy az ő czímerében egy
olyan állat van, a minek senki sem tudja nevét.</p>
<p>Ez vala második tárgya a jó Petki Farkas büszkeségének.</p>
<p>A harmadik… oh a harmadik túltesz mind a kettőn, s ha azt
mondom, hogy Petki Farkas sem gazdagságának, sem nemességének nem
köszönhet annyi tisztelőt és jó barátot, mint ennek, nem mondok
sokat. E harmadik büszkesége a jó öreg úrnak két szép leánya volt.
<span class="pagenum"><a name="Page_4" id=
"Page_4">-4-</a></span></p>
<p>Szép és jó leányokban Erdélyország soha sem volt szegény, tudom,
hogy ezután sem lesz az; azért semmit jobbat nem mondhatok róluk,
mint hogy méltók voltak Erdély leányai között említtetni.</p>
<p>Ilonka volt a nagyobbik; lehetett ezen időben mintegy
tizennyolcz esztendős; magas, karcsú, mint egy liliomszál, sűrű
fekete haja mégis sarkáig ért; ha mély ábrándos szemeibe nézett az
ember, szinte elsülyedt benne lelkével.</p>
<p>Csupán az volt benne kár, hogy örökké szomorú volt, soha sem
látta őt senki vigadni, enyelegni, a hogy más ifjú leányok szoktak.
Halavány, szépséges orczáján ritka volt az öröm ragyogása, jó kedv
mosolygása. Szüntelen könyveket olvasott, miket az akkoriban
divatozó frank és angol költők írtak, vagy ha félrevehette magát
kertjébe, félnapokig elandalgott, semmivel sem foglalkozva, mintha
a virágok kinyilásának titkain tünődnék, vagy a méhek döngését,
madarak csevegését tanulná érteni, s ez ábrándozó vágy annyira ki
volt fejezve arczában, szemein, ajkain, hogy a kire nézett, a ki
rápillantott, vagy szólani hallá, valami búsulást érzett rá
szívében s gyakran játékközben, midőn az ifjak és hajadonok
zálogosdit játszának egymással, került a sor, hogy egy ifjunak meg
kellett az ő arczát csókolni: annak, ki őt ajkával érinté, az nap
nem lehete szavát venni többé; mintha benne is megfagyott volna a
lélek attól a halvány fehér arcztól. Társaságokban többnyire
hallgatag volt, de ha magára maradt, meglepék, hogy néha magával
beszél, mint valami szelid őrjöngő. Nem lehete soha rávenni, hogy
daloljon; csak néha, midőn csendes holdvilágos estén ablakában
kidűlve, a távol havasok felé nézett elmerengve, olyankor kezde el
mintegy tudtán kívül egy dalt énekelni, mely ezen kezdődik: «Repülj
fecském ablakába», s Isten tudja miért? mikor a dalt végzé, könyei
megeredtek és sírt érzékenyen, maga sem tudta miért?</p>
<p>Kisebbik testvére, a szöszke Erzsike, épen ellentéte volt
<span class="pagenum"><a name="Page_5" id="Page_5">-5-</a></span>
nénjének. Mintegy tizenhat éves lehetett; vidám, kis fürge
teremtés; szőke haját hosszan leeresztve vállain akkori divat
szerint fölbodorítva viselte, gömbölyű orczája a pünkösdi rózsát
lopta meg színében, s kék csillagszemeit senki sem látta másként,
mint nevetve. Egész nap csörtetett alá s föl a házban; cselédekkel
pörölt, tudott tenni-venni napestig a háznál; ha ügyes-bajosok
jöttek az apjához, meg nem szabadultak tőle, míg el nem mondták
neki, hogy mi bajuk van? ő aztán alperesnek és fölperesnek egyaránt
igazat adott; reggelig elvirrasztott apja vendégeivel együtt, s
csak kérni kellett rá akárkinek, hogy danolja el az ő nótáját,
mindjárt készen volt rá, s ha senki sem kérte, akkor danolt maga jó
szántából.</p>
<p>A jó öreg úr, ámbár jobb szerette volna, hogyha Erzsike pajkos
jókedvéből egy részt Ilonkának adott volna cserébe ennek
komolyságáért, mint afféle bölcs ember, nem sok gondot csinált
magának mindkettő különczségéből, gondolván, hogy majd ha férjhez
mennek, mindegyik rátalál jó kedve és komolysága okaira.</p>
<p>Az ezerhatszázhetvenhatodik esztendei Andrásnapjának reggelén
fölhivatá Farkas úr magához mind a két leányát, kik is előtte
megjelenvén, Ilonka orczáját megdörzsölé szürke szakállával,
Erzsikének pedig a nagy szeretetből oly eleven pofocskákat adott
gömbölyű piros orczájára, hogy szintúgy csattogott. Tréfának
megjárta. (Megjegyzendő, hogy Farkas úr soha életében senkit
komolyan meg nem ütött, pedig háborúban is volt; ott se bántott
senkit.)</p>
<p>– Hát leányok, kérdé a jó úr, tudjátok-e mi nap van ma?</p>
<p>– Szerda? szombat? találgaták azok, miután náluk mindig vasárnap
volt.</p>
<p>– Nem úgy, lelkek. Hanem miféle név van ma a kalendáriumban? No?
Nem tudjátok? Az a szent van ma, a ki a leányoknak valamit szokott
hozni, ha jól viselik magukat. <span class="pagenum"><a name=
"Page_6" id="Page_6">-6-</a></span></p>
<p>– Mikulás? sietett beleszólni Erzsike.</p>
<p>– Eredj, te golyhó! Csak nem várod tán, hogy mézesbábot és
aranyos bárányt hoz valaki ilyen eladó leánynak, mint te vagy?
Hehe! Ma András-napja van. S tudjátok-e, mit hoz András a
leányoknak? Vőlegényt!</p>
<p>Ilonka lesüté szemeit, Erzsike pedig kis tenyerébe tapsolt.</p>
<p>– Ejnye az derék lesz! aztán milyent hoz nekem?</p>
<p>– Várd el csak. Azt mondja a vers a leányoknak:</p>
<div class="poem">
<div class="stanza"><span class="i0">A ki bőjtöl András
napján,<br /></span> <span class="i0">Vőlegényt lát
éjszakáján.<br /></span></div>
</div>
<p>Ha ma egész nap semmit nem fogtok enni, éjszakára megálmodjátok,
hogy ki fog elvenni benneteket.</p>
<p>Erzsike ugrált, tapsolt örömében, fölségesnek találta a
gondolatot; míg Ilonka szemérmes hallgatagsággal huzódék hátra,
kezet csókolva apjának, ki halvány orczáját ismételve
megdörzsölgeté szakállával; hogy legalább attól legyen piros.</p>
<p>– Hanem te golyhó! kiálta Farkas úr a futó Erzsike után, azután
el ne mondd a dolgot minden embernek, mert majd kinevetnek;
nénédnek nem is szólok, mert annak úgy is van esze.</p>
<p>– Dehogy szólok, kiálta az, elszaladván, s a legelső szakácsnak,
a kivel találkozott, elmondá, hogy neki ma nem kell teríteni az
asztalnál, mert ő majd bőjtölni fog, s a dajkájának meghagyta, hogy
őt föl ne költse korán, mert ő álmodni akar valamit, a mit senkinek
sem kell tudni, s míg Ilonka egész estig szobájában maradt, ő
délben, mikor apja vendégeivel együtt asztalnál ült, csak azért
jött le az ebédlőbe, hogy ha kérdik: «miért nem ebédel velök?»
megmondhassa: «oh ne gondolják, mintha azért bőjtölnék, hogy
megálmodjam, ki lesz a vőlegényem!» Mindenki nevetett rajta.</p>
<p>Másnap reggelre kerülvén a sor, András úr első volt, a ki
fölébredt a háznál, s azután felköltögetvén cselédeit, addig míg
leányai felöltöznek, sietett sajátkezűleg elkészíteni <span class=
"pagenum"><a name="Page_7" id="Page_7">-7-</a></span> az akkor
Erdélyben legkedveltebb reggelit. Egy nagy tálat tele tölte finom
lengyel égett-borral, azt meggyujtván, mézet tölte közé s fügét,
malozsát, aszalt szilvát hányva belé, egy nagy öblös csontnyelű
ezüst kanállal elkezdé azt kényelmesen kavargatni, egy-egy kanállal
merítve belőle, s a mint elfújta a lángját, azon forrón
hörpölgetve.</p>
<p>A mi gyomrunk aligha nem tiltakoznék az ilyen mulatság ellen; de
Petki Farkas uram kemény természete könnyen bevette azt; mert ötven
éves korában még nem tudta, mi a fűtött szoba? s a míg nem
csikorgott a hideg, nyitott ablaknál hált egy leterített
medvebőrön, s soha nem takarózott egyébbel egy hosszú subánál, s
megette a vaddisznó fülét, ha vadászaton elejté.</p>
<p>Nem sokára bejött a két leány. Erzsike ragyogó arczczal hozta
magával mélázó testvérét, átkarolva annak derekát s pajkosan
nevetve.</p>
<p>– Jertek, jertek! kiálta az öreg úr, egyiket jobbfelől, másikat
balfelől fogva át karjaival, s hol egyik, hol másik arczára
tekintve. Az egyik oly vidám volt, a másik oly szomorú. – No most
mondd el, mit álmodtál? szólt Ilonkához fordulva legelébb. A szép
karcsú leányka nagyot sóhajtott s apja vállára borulva, szép
homlokát annak ősz fejére hajtá és hallgatott.</p>
<p>– No, no, csak ki vele! el kell azt mondani; hisz tőlem csak nem
félsz?… Kezdd el no… Csitt Erzsike! nem szabad nevetni, mert Ilonka
elszégyenli magát… Nos?… Hát csak nem akar kijönni? No várj,
Erzsike úgyis megszégyenít. Gyere leányom, mondd el te az álmodat.
Úgy-e te nem félsz elmondani a magadét?</p>
<p>– Nem bizony, szólt játszi hetykeséggel a kis szöszke leány, s
hirtelen oda kuporodott apja ölébe, s azzal gyermeteg fenhéjázással
elkezdé álmát elmondani… «Hát azt álmodtam, hogy kinn ültünk a
tornáczon mi mind a hárman, a mikor egyszerre nagy ostordurrogással
behajtat az udvarunkra egy hatlovas hintó. Szép hat fekete ló volt
eléje fogva, három szál darutoll minden ló homlokán aranyos
<span class="pagenum"><a name="Page_8" id="Page_8">-8-</a></span>
üstök-nyomtatóban; csak úgy rugták a czafrangot, a mi a szerszámról
lógott, s hányták vetették fejeikkel a drága klárisos gyöngyökkel
rakott sallangokat; a bakon kocsis ült, ezüstzsinóros buzavirágszín
dolmányban, s hátul a bakon két csatlós kapaszkodott, lódingosan,
tarsolyosan, fehér tollbokréta a kalapjok mellett, hosszú zöld
panyókamente rókamájjal a sarkukat verte. A hintó oda vágtatott a
bejárás alá, s ott egyszerre megállt mind a hat ló, a hintó ajtaját
fölnyitá egy csatlós, s kiszállt legelőbb belőle valami papforma
nagy, hosszú őszhajú ember, sarkig érő fahajszín palástban, nagy
egyenes süvegben, utána pedig kiugrott a kocsiból egy deli, ifjú
legény, szép piros képe volt, s fekete bajusza, ragyogó szemeit
mintha most is látnám, sűrű fényes haja a vállára borúlt. Úgy illet
neki karcsú termetére az a gránátszín dolmány, arany virágokkal,
rubintos gombokkal, a kék nyusztos süvegét nagy rengő kócsaggal a
kezében tartá, a másik kezében aranyos kardja volt.»</p>
<p>– Nem rossz az ízlésed lélekadta lánya! Mondd csak tovább.</p>
<p>Erzsi ezentúl már akadozni kezde az előadásban, mintha itt-ott
nem akarna mindent elmondani.</p>
<p>– Hát azután, monda, feljöttek oda mind a ketten, a hol mi
ketten ültünk, mert Ilonka azalatt már nem tudom hova lett? s az a
deli ifju legény előbb oda ment tehozzád s összecsókolózott veled,
azután meg elém jött s meghajtotta magát…</p>
<p>Erzsike itt fölhúzta szemöldeit, s a köténye szalagját kezdte
rágni gyöngysor fogai közt.</p>
<p>– Hát aztán? kérdé az öreg úr kiváncsi nevetéssel. – No, ne edd
meg a kötényed pántlikáját.</p>
<p>– Hát aztán fölébredtem… – végzé be hirtelen Erzsike, a min a jó
úr nagyon nevetett, kitalálván, hogy a többit el akarja hallgatni a
kis hamis.</p>
<p>– De már most, szólt Farkas úr Ilonkához fordulva, te is mondd
el a magadét, Erzsike már kitett rajtad. Akarom <span class=
"pagenum"><a name="Page_9" id="Page_9">-9-</a></span> már tudni,
hogy hová lettél akkor, midőn Erzsikéért feljött a vőlegény? mert
hogy neked, mint idősebbnek hamarább férjhez kell menned: ez már
olyan, mint a hétfő a kedd előtt. No beszélj. Nem nevetünk már;
gyere ülj te most az ölembe; így, ne tarts semmitől; Erzsike ne
nevess, vagy a sötét szobába zárlak. No mondd el jó gyermekem, ne
félj.</p>
<p>Azzal magához ölelé leányát, végig simogatá keblére hajtott
fejecskéjét. A másik irányában pofocskákkal szokta kifejezni atyai
gyöngédségét, emezzel czirógatva kellett bánni.</p>
<p>Ilonka végre erőt vőn magán, fölemelé ábrándos szemeit s kezeit
ölébe fektetve, elkezdé mondani álmát.</p>
<p>– Azt álmodám, mintha édesen aludtam volna, s e csendes álomból
lassankint valami távolról hangzó bűbájos dal ébresztett volna föl.
Lassankint magamhoz kezdék térni s kivehetém, hogy ez az én
kedvencz dalom, melyet valaha, tán nyolcz esztendő előtt hallottam
a hegyek között énekelni, s azóta nem hallottam senkitől.</p>
<p>– Az a «Repülj fecském ablakába!» szólt közbe Erzsike.</p>
<p>– Csitt! súgá az öreg úr, a fecsegő szájára téve tenyerét. Hadd
Ilonkát beszélni.</p>
<p>– A mint e dalt megismerém, fölnyitám szemeimet, s körültekintve
egy kunyhóban találtam magamat.</p>
<p>– Házban! igazítá ki Farkas úr.</p>
<p>– Nem. Egy valóságos kunyhóban, milyenben a pakulárok szoktak
lakni. Egy pokróczczal födött hársfaágyon feküdtem, s mintha beteg
lettem volna, nem birtam megmozdulni; hanem szomjas voltam nagyon s
nyögtem, hogy adjon valaki egy pohár vizet. E neszre fölkelt a
tűzhely mellől egy öreg pórnő, ki ott vajat köpült s egy fakupában
vizet tartva ajkaimhoz, innom adott, megsimogatá arczomat, kezeimet
megfogta s szemeimet megcsókolá. Én panaszkodtam neki, hogy fázom,
akkor leakasztá subáját a szegről és rám takarta szépen és újra
megcsókolt. Ez alatt folyvást hallottam azt a furulyaszót, mindig
közelebb, <span class="pagenum"><a name="Page_10" id=
"Page_10">-10-</a></span> közelebb jött, nyájak bégetése,
kutyacsaholás vegyült olykor közé, s a dal oly keservesen szólt
egyre, hogy a szivem majd megszakadt, s mentül közelebb ért hozzám,
annál jobban fájt az nekem. Én nem tudom, hogy mi lehet? Végre
elhallgatott a tilinkó; az öreg asszony kinézett az ajtón, s mondá
nekem, hogy fia jön. Én az ajtóra tekinték, s belépett rajta egy
fiatal juhászlegény, egyszerű fehér szűr volt rajta, alatta
abaposztó zeke, minden zsinór, minden sújtás nélkül, hosszú fekete
haja göndör fürtökben csüggött alá homlokáról, oly halvány volt és
olyan szomorú.</p>
<p>– Patvar vigye a juhászlegényét! Mit szomorkodik olyan nagyon?
Hát aztán, leányom: ki küldte hozzád azt a juhászlegényt?</p>
<p>– Magától jött, oda lépett hozzám, megfogta kezemet s
megcsóválta fejét nagy búsan, érezve kezemnek forróságát; azután
egy fehér czipót kivett szűre alól, s azt fölmetszve oda tevé elém,
s úgy könyörgött anyjával együtt, hogy egyem belőle; a könyei
hullottak rá.</p>
<p>– Hát aztán mit álmodál, hová lett ez a juhász?</p>
<p>Ilonka kezét keblére tevé, mely úgy szorult e pillanatban. Arcza
még halványabb lett.</p>
<p>– Ez a juhász volt a férjem.</p>
<p>– A Rabustya üsse meg! Káromkodék fölpattanva Farkas úr (mert
még akkoriban nem ismerték azokat a szép czifra káromkodásokat, mik
most divatban vannak). Ez ugyan furcsa egy álom. De legalább kisült
utoljára, hogy valami nemes legény volt ő kegyelme, a ki csak
tréfából öltözött juhásznak?</p>
<p>Ilonka megcsóválta fejét.</p>
<p>– Nem… ott laktunk együtt abban a szegény kunyhóban.</p>
<p>– No ez ugyan bolond álom! Ezért böjtölnöd is kár volt, monda
Farkas úr bosszúsan.</p>
<p>Az égő borszesz lángjai olyan sápadt zöld világot vetének a
leány arczára!… <span class="pagenum"><a name="Page_11" id=
"Page_11">-11-</a></span></p>
<h3>II. HÁZTŰZNÉZÉS.</h3>
<p>Farsang lőn az idő. Folyvást szép derült napok jártak, a hó még
nem esett le, s mindenütt szép zöld volt a vetés és mező.</p>
<p>Petki Farkas uram ott künn üle tornácza erkélyén két szép
leányával egy verőfényes délelőtt, a midőn nagy ostorpattogással
bevágtat az udvarára egy úri hintó: hat fekete ló fogva eléje,
mindenik ló üstökszorítójában három szál darutoll, szerszáma
aranytól csillogó s sallangokkal repkedő; a gyeplőt nyalka
kocsislegény tartja, buzavirágszín mentében; hátul a bakon két
csatlós tarsolylyal, lódinggal; a hosszú zöld panyókamente a bokáit
veri.</p>
<p>– Nézd, nézd, kiált föl csodálkozva az öreg úr, az Erzsike
álma!</p>
<p>Ez pedig elhalaványul, aztán lángra gyullad arcza, s a mint a
hintó kinyilván, abból előbb egy papforma ember szállt ki, utána
egy deli ifju legény; piros arcz, fekete bajusz, ragyogó szemekkel,
gránátszín dolmányban,… a leány felszökik helyéről s végig futva a
termeken, bezárkózik hálószobájába, s csak akkor áll meg
hallgatózni… Szíve dobogása a leghangosabb nesz, a mit hall.</p>
<p>Az érkezett vendégek ezalatt fölmennek a tornáczba, s miután az
öregebbik magát mint Cseretneki Gábor tiszaújlaki esperest
bemutatá, ifjú társát mint Bárczay Lajos ő kegyelmét ajánlá a
háziúr figyelmébe.</p>
<p>Petki Farkas csodálatából alig birt magához térni az alatt, míg
vendégeivel összeölelkezett, csókolózott; alig jutott hozzá, hogy
ott maradt Ilonka leányát nekik bemutassa, ki szerényen meghajtva
magát, engedelmet kért eltávozhatni, háziasszonyi kötelességeit
elvégzendő a becses vendégek elfogadására.</p>
<p>Petki Farkas uram megcsóválta néha a fejét, míg vendégeit
bevezeté a szobáiba, mikben mások kedvéért kandalló is találtatott,
s a szokásos hálálkodások alatt lassankint <span class=
"pagenum"><a name="Page_12" id="Page_12">-12-</a></span> kimenvén
belőlük a hideg, melyen segített a rögtön fölhozott villás reggeli
és csipős ürmösbor is, nem sokára közelebbről megismerkedének
egymással.</p>
<p>– Kegyelmed tán valami rokona Bárczay Simonnak? kérdé Farkas úr
az ifjutól.</p>
<p>– Fia vagyok.</p>
<p>– Egyetlen fia! igazítá ki az esperes úr.</p>
<p>– Az Isten éltesse édes öcsémuram! kiálta erre cordialiter
megszorítva az ifju kezét Petki, hisz akkor az édes apját jól
ismerem.</p>
<p>– Ő is sokat beszélt kedves urambátyámról, együtt voltak Rákóczi
Györgygyel Lengyelországban.</p>
<p>– Az! az! erősíté Petki, s most már igazán nyalábra fogta az
ifjut. Mindig igérte az édes apja, hogy majd meglátogat s lám a fia
pótolja ki. No ez szép kegyelmedtől.</p>
<p>– Úgy van, szólt az esperes, a megboldogult úr végrendeletben
hagyá meg fiának, hogy kegyelmedet meglátogatni el ne
mulaszsza.</p>
<p>(Ez azért volt mondva, hogy tudtára legyen adva Farkas úrnak,
miszerint az ifju már szabadon rendelkezik vagyonával.)</p>
<p>– Tehát meghalt a jó öreg? no az Isten nyugtassa meg.
Kegyelmedet pedig éltesse sokáig édes öcsémuram. Hanem innen már
most tavaszig ki nem mozdul ám kegyelmed.</p>
<p>– Sőt inkább, – jegyzé meg a tisztelendő úr. – Néhány napja van
csak öcsémuramnak az itt mulatásra; oly nagy gazdaság, mint az övé,
nem maradhat gazda nélkül; a hol nyolczvan béresre kell fölügyelni,
a gazda nem lehet sokáig távol.</p>
<p>Így adá tudtára a derék Mentor Farkas úrnak Telemachja
gazdagságát; de Farkas úr sem akart hátrább maradni, mondván:</p>
<p>– Hisz nem kell azt a gazdának őrzeni, nekem is nyolczezer köböl
tiszta búzám van elvetve, de én bizony nem hálok a végiben.
<span class="pagenum"><a name="Page_13" id=
"Page_13">-13-</a></span></p>
<p>– Azon fölül hivatalos ügyei is sürgetik, monda méltósággal
Cseretneki uram. A palatinus ő főméltósága nagyon nehezen van el
nála nélkül.</p>
<p>Farkas úrnak perczről-perczre jobban kezdett tetszeni az ifju
ember, de hogy más részről megmutassa, miszerint ő sem valami
hánytvetett ember, ráfelelt keményen:</p>
<p>– Már hiszen a nádor parancsoljon Magyarországon, de Csíkben én
parancsolok, s innen ugyan egy tappot sem mennek kegyelmetek, ha
csak a házat is magukkal nem viszik.</p>
<p>– Oh, a hol oly két gyönyörű leány van a háznál mint itt, ott
nem nagy erőhatalom kell a marasztásra.</p>
<p>E megjegyzést nem az esperes úr, hanem az ifju Bárczay tevé.</p>
<p>– Biz öcsém, megjárják azok akárhol, az egyik plane
fiúleány,<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a> a kire a jószágaim felén
kívül egész nevem s a Petki-család czímere is marad.</p>
<p>– Fölösleges ott a czímer, bátya, hol oly szép szemek ragyognak,
s a nemesség az arczra van írva.</p>
<p>– Ne oly fitymálva beszélj a Petki-czímerről öcsém, szólt Farkas
úr félnehezteléssel. Láttad-e azt már valaha? Ha nem láttad, minek
szólsz?</p>
<p>– Azzal fölkelt székéről s kikiálta:</p>
<p>– Hej, hol van a fegyvertár kulcsa?</p>
<p>– Csak nem hív ki kegyelmed párviadalra, a miért a leánya
szemeit szebbnek találom czímerénél?</p>
<p>– Nem azt, hanem meg akarom veled tudatni, hogy mit tarts
ezentúl a Petki-czímer felől… hol már az a fegyvertár kulcsa?</p>
<p>E kulcs rendesen a leányoknál szokott állni, miután a háznál
másnak nem volt szabad azon terembe lépni. Erzsike tehát meghallva
apja kiabálását, hogy nénjét nem <span class="pagenum"><a name=
"Page_14" id="Page_14">-14-</a></span> találta hirtelen, maga
futott elé a kulcscsal, gyermeteg kiváncsisággal örülve, hogy
megláthatja azt, ki elől elfutott.</p>
<p>A mint azonban az ajtón benyitott a kulcscsal, egyszerre vissza
akart szaladni ismét, a mit észrevevén az apja, utána iramodott s
elcsipvén a másik ajtónál, úgy hurczolá őt vendégei elé, mint egy
áldozatra vitt bárányt.</p>
<p>– Ihol ni. Még egy másik leányom is van ám nekem. Így mutatá őt
be vendégeinek. No ne szepegj, szolgám. Ne félj, nem téged jöttek
leánynézni. Soha se vonogasd magad.</p>
<p>A leány fülig pirult, s a világ minden szent kincseért föl nem
vetette volna szemeit, s nem győzte az apja a kezét ütögetni, hogy
a köténye bojtját szét ne tépje. Végre megszánta kínjaít, s
kényszerítve, hogy csináljon egy szép bókot a főtisztelendő úrnak,
elbocsátá őt a fegyvertári kulcscsal.</p>
<p>– Eredj, leányom. Az ős szobrot tisztogasd le pókhálóitól; e
derék uraknak meg akarom azt mutatni.</p>
<p>A leány, mintha nyílból lőtték volna ki, elfutott, de mire a
harmadik szobába ért, már hallatszott vidám, pajkos dalolása.</p>
<p>Itt közbejött az, hogy az étekfogó inasok jelenték, miszerint az
étel föl van tálalva, mely szóra el kelle halasztani a fegyvertárba
menetelt, mindennél előbbvaló lévén az, hogy a drága jó leves el ne
hüljön. Farkas úr karjára fűzé vendégeit, s vitte magával az
étterembe.</p>
<p>Minden azt mutatá, hogy ma szokatlanul kedves vendégeket fogad
el a jó öreg úr, az asztalra massiv ezüst tányérok rakva,
aranyozott szélekkel, a székek mellett nagy ezüst vedrekben
állottak a legjobb magyarföldi borok, s az arany billikomok mellé
föl voltak téve a kis szűknyakú kotyogósok, mikből meggybort volt
szokás szürcsölgetni édes sütemények után.</p>
<p>Az ebéd olyan volt, a hogy akkor szokták magyar családoknál, s a
hogy tartják most is, kik még nem ízlelték a <span class=
"pagenum"><a name="Page_15" id="Page_15">-15-</a></span> franczia
kotyvasztó művészet ínyrontó ételeit. A házi gazda minden ételre
azt mondá: «nincsen egyéb, ebből lakjanak jól kegyelmetek», s
vége-hossza nem akart lenni a következőknek, és a mi azután
megtetszett nekik, arra mind azt mondá: «ezt az én Ilonka leányom
készíté saját kezeivel», s hogy bizonyítsa, néhányszor be is
hivatá, s olyankor a leányka tűztől kipirulva jelent meg, s ebéd
vége felé ő is helyet foglalt apja mellett az asztalnál. A másikat
világért sem lehete rábirni, hogy leüljön, vagy a teremben
maradjon, de azért minden perczben talált valami ürügyet az
étteremben megfordulhatni csak egy pillanatra.</p>
<p>Ebéd vége felé a két vendég úr suttogni kezde egymással, mit az
öreg észrevéve, bár sejté suttogásuk tárgyát, rájok förmedt:</p>
<p>– Semmi összeesküvés, urak! hanem igyatok; asztalnál nem szokás
suttogni, hanem inni.</p>
<p>Cseretneki uram fölállt ünnepélyesen és a torkát kezdé
köszörülni. Petki Farkas a szemeiből kilátta, hogy mit akar
mondani.</p>
<p>– Ráérünk még arra, nagytiszteletű uram, hagyjuk azt a
hálálkodást. Első nap a beköszöntés, második az elfogadás, harmadik
nap marasztalás, negyedik a készülődés, ötödik az elbúcsuzás, akkor
is ráérünk még észrevenni, hogy a kocsikerekek ki vannak szedve és
elmentek Rómába… No, ezt a poharat az én kedvemért! Apám
legkedvesebb serlege volt ez, annak adom, a ki kiissza.</p>
<p>– De bizony Petki Farkas uram, nem azért jöttünk, hogy
szaporítsuk, hanem hogy fogyaszszuk a kegyelmed háza népét. Nem is
azért jöttünk, hogy üres kézzel menjünk ki innen, hanem hogy a mi
szemünknek, szánknak megtetszik, azt kegyelmedtől elkérjük, ha
ideadja… megveszszük, ha eladja,… ellopjuk ha nem adja…</p>
<p>Farkas úr hajazott már hozzá, hogy hová konyít a nagytiszteletű,
de míg az a torkát köszörülte a szép dictióhoz, benyit hirtelen
Erzsike az ajtón, s behajolva, úgy, hogy <span class=
"pagenum"><a name="Page_16" id="Page_16">-16-</a></span> félkezével
a kilincset fogta, odanyújtá apjának a fegyvertárkulcsot.</p>
<p>– Megmosdattam már a vas bácsit.</p>
<p>Farkas úr szerét ejtette megcsíphetni Erzsike piros orczáját, s
nevetve fordult a nagytiszteletű úrhoz.</p>
<p>– Megálljon kegyelmed. Mielőtt tudatná velem kivánsága tárgyát,
egy föltételt szabok. Ha kegyelmed, avagy uramöcsém azon fegyvert
megbírják félkézzel emelni, melyet az én néhai dédősöm hordozott,
avagy nevet tudnak adni azon monstrumnak, mely paizsán keresztül
verve fekszik, akkor kérhetnek tőlem mindent, a mi házam födele
alatt jár, kel, avagy fekszik, vagy szegen lóg. Addig egy szót sem
szólok.</p>
<p>Cseretneki uram boszúsan törlé meg száját az abroszba, s
odasúgta Bárczaynak: «Tegyük meg az öreg kedvét, látjuk, hogy nem
akar addig az utódjairól hallani, a míg az elődjeiről nem beszélt».
Tehát menjünk, Petki Farkas uram!</p>
<p>Farkas úr arra fölkelt, kinyitá az ajtót, s ott kapva a
hallgatózó Erzsikét, elfogá mielőtt menekülhetett volna, s gömbölyű
kis kézcsuklóját két roppant ujja közé szorítva keztyűt szabott
neki, hogy szintúgy sikoltozott bele a leány, apjának
mulatságára.</p>
<p>A három úr végig ment a termeken, egész a fegyverszobáig, ott
Farkas úr kinyitá a nagy vasajtót, s a mint visszatekinte,
észrevevé, hogy Erzsike mindenütt utánuk lopózik.</p>
<p>– Nem szaladsz innen! Kiálta az öreg, úgy téve, mintha kergetni
akarná, mire a leányka fölkaczagva futott vissza.</p>
<p>A vendégurak ezalatt beléptek a fegyvertárba, s azon pillanatban
oly éktelen kaczagásnak indult mind a kettő, hogy Farkas úr első
perczben azt gondolá, hogy mindkettő a bolondját járja. De a mint
visszafordulván belépett a fegyvertárba, s meglátta ő is, a mit
azok láttak, az ámulattól előbb az ajtónak támaszkodott, s mintha
kővé vált volna, összefonta a két kezét. <span class=
"pagenum"><a name="Page_17" id="Page_17">-17-</a></span></p>
<p>A tiszteletreméltó ős vasszobor ott állt a terem közepén, mint
egyébkor, égnek meresztett kezében egy irtózatos nagy kétfülű
kancsót emelve, kinyújtott karján pedig, a nagy gömbölyű paizson,
ott feküdt, egy szép pirosbőrű sült malacz, villával a hasában,
szájába adott almával.</p>
<p>Bárczay kendőjét tartá szájára, hogy elfojthassa nevetését.
Cseretneki uram pedig komoly ránczokba szedve orczáját, odajárúlt a
szoborhoz, s kivévén annak kezéből a kancsót, megemelé azt
félkézzel, és monda ünnepélyes hangon:</p>
<p>– E fegyver, Petki Farkas uram, nem mondjuk, hogy kegyelmed
őséhez nem méltó, de emelgettünk mi már ennél nehezebbeket is, még
pedig olyankor, mikor tele voltak; a mi pedig a paizson fekvő
szörnyeteget illeti, nem ismeretlen az a természettudósok előtt,
neveztetvén a historia naturalisban… porcus suinusnak.</p>
<p>Idáig csak tartotta magát Farkas úr, de e szavaknál benne is
elpattant a komolyság abroncsa, s elkezde kaczagni úgy, hogy maga
magába kellett kapaszkodnia, hogy el ne essék, s rázta az ajtót
nagy termetével, a mint neki támaszkodott.</p>
<p>Egyszerre azonban eszébe jut a nagy kaczagás közt, hogy ezt a
csínt senki egyéb nem tehette, mint Erzsike s fölgyürve, nagy
fenekedő arczczal, dolmánya ujjait, visszafordúlt s a közelben
settenkedő leányt elkapva, testének felső részét oda szorítá
magához, ezen szavakkal: «Hát te gonosz fajzat, így teszed te
csúffá apádat?» Azon részére, melyet nem szorított magához, atyai
tenyerével egynéhány hathatósan csattanó intést alkalmazott. A
leány egy darab ideig tartotta nevetéssel, hanem egyszer aztán
megsokalta a tréfát s elkezdett sírni, még pedig ugyancsak!</p>
<p>Erre aztán megsajnálta az öreg úr.</p>
<p>– Hiszen csak tréfáltam veled, te golyhó, nem szégyenled magad?
sírni ilyen nagy eladó leánynak, legény szeme láttára. No, ne sírj.
Kapsz egy fügét.</p>
<p>A leány erre rögtön elfojtá a sírást. <span class=
"pagenum"><a name="Page_18" id="Page_18">-18-</a></span></p>
<p>– Hát azt gondolja, hogy sírtam? Nem sírtam! S bár szepegése s
az arczán végig futó könyek meghazudtolák, azt akarta elhitetni,
hogy kaczagott, s a mint apja kezéből kiszabadúlt, elfutott végkép
a szobából s többet elő sem jött.</p>
<p>– No… édes Petki Farkas uram, – szólt a nagytiszteletű úr, – mi
bizony kitaláltuk a kegyelmed titkát, megemeltük őse fegyverét;
kegyelmeden a sor, hogy kivánatunkat teljesítse.</p>
<p>– Megadom magamat.</p>
<p>– Gondolhatja kegyelmed, hogy minket nem a kegyelmed ősi czímere
csalt ide messze földről, hanem az, a mi kegyelmed családjának
legifjabb ékessége s mégis legbecsesebb. Értjük alatta derék szép
hajadon leányát. Öcsémuram, Bárczay Lajos ő kegyelme, háztűznézni,
s ha kell leányt kérni hítt engemet magával. Láttuk kegyelmednek
háztüzét, leányát, s meg vagyunk elégedve velök. Gondoljuk azt is,
hogy kegyelmednek sincs kifogása ellenünk. Öcsémuramnak is vannak
ősei, s meglehet, hogy kegyelmedéivel jártak egy iskolába; jószága
annyi van, hogy annak is adhat belőle, a kit nem szeret, s nem
tartozik senkinek, mint a töröknek egynéhány kardcsapással s még ha
fölszámítnók, aligha nem abból is neki járna vissza. Szép a
kegyelmed leánya is, erkölcsös, istenfélő, de uramöcsémnek sem kell
óhajtani, hogy sötét legyen, a hol őtet nézik; hogy jó keresztyén,
arról én felelek; ha tehát kegyelmednek is úgy tetszik, tessék úgy
Istennek; legyen egy pár a két ifju emberből.</p>
<p>Farkas úr áhítatos képet vőn és monda:</p>
<p>– Megtisztel ez ajánlat engem és házamat, s két kézzel fogadom
azt. Még ma szólok Ilonkának.</p>
<p>Az esperes fölkapta a fejét s orrát megvakarva, valahogy
kisüté.</p>
<p>– De… Petki Farkas uram, tessék bennünket megérteni… Öcsémuram…
nem Ilonka leányát akarja nőül, hanem Erzsikét. <span class=
"pagenum"><a name="Page_19" id="Page_19">-19-</a></span></p>
<p>– Mit? azt a gyereket? Hát látták kegyelmetek, milyen szeles
gyerek? Sírva fakad, ha tréfálnak vele, s egy fügéért megbékül. Azt
gondolom, hogy tréfálnak velem kegyelmetek, hisz ha elvinnék,
visszahoznák egy hét múlva.</p>
<p>– Soh’ se féltsen kegyelmed attól bennünket. Vagy ha koránlja az
időt, várunk még vagy esztendeig.</p>
<p>– Az sok lesz, sugá Bárczay ifjui elpirulással násznagyának.</p>
<p>Az öreg Petkinek nagyon főtt a feje. Ki gondolná, hogy Erzsike
álma ennyire közel járjon a teljesüléshez?</p>
<p>– Az nem lehet, édes feleim, – szólt, megcsóválva fejét, – az
nem szokás, az nem illik, azt én nem engedhetem, hogy az ifjabb
leány nénje előtt menjen férjhez. Nekem mind a két leányom egyaránt
kedves, de az ifjabbat nem adom az öregebb előtt. Örülni fogok, ha
Bárczay uramat vőmmé fogadhatom, de míg Ilonka hajadon, csak ő
általa. Maradjanak itt kegyelmetek, ismerjék őt meg
közelebbről.</p>
<p>– Hiszen ismerjük őt már eléggé.</p>
<p>– Hát nem elég szép? nem elég jó, szelíd, okos?</p>
<p>– Mindezt elismerjük nagyon. Arcza, lelke szebb a szépnél. Jónak
is kell lennie, mert kegyelmed nevelte őt, sőt a mit nem mondott
kegyelmed, még azt is latra vetjük:… ő fogja kegyelmed javait mind
örökleni, míg testvére csak egyszerű kiházasításra várhat;… és
nekünk még is ez kell, és nem amaz.</p>
<p>– Csodálom, hogy kegyelmed pap és okos ember létére így
beszélhet.</p>
<p>– A szeretet titkait, uram, sem a papok, sem a bölcsek nem
képesek megmagyarázni.</p>
<p>– Ez támad a sok olvasásból, ni! Miért akarnak kegyelmetek új
szokásokat behozni közénk? Ezt így tették őseink, így történt
velünk; alig van köztünk ember, a ki azt vette volna feleségül, a
kit legelőbb szeretett, s mikor öregeink bölcs belátásukkal
kiszemeltek egy derék, hozzánk illő hajadont, mindenikünknek volt
egy másik, a <span class="pagenum"><a name="Page_20" id=
"Page_20">-20-</a></span> kiről sóhajtozni szokott:… az is máshoz
ment, mi is mást vettünk el; egy kis ideig szomorkodtunk, azután
átláttuk, hogy igazuk volt, megszerettük a velünk összekötött
hitvest, kiben a józan ész jobban meglátta a jó tulajdonokat, mint
a heves indulat, s holtig boldogul éltünk velök. Nekem soha egy
rossz órám nem volt boldogult feleségemmel, s nyugvó porában is
áldom; pedig meg akartam magamat lőni, mikor hozzá kényszerítettek;
ellenkezőleg nagyon sok esetet tudok, hogy két fiatal ember nagy
hőséggel szerette egymást sokáig házassága előtt s nem vénültek meg
egymás mellett. Maradjunk meg a régi jó szokásnál.</p>
<p>– Semmi sem régibb, mint a szerelem! viszonzá Cseretneki.</p>
<p>– Pap uram! rosszul van mondva… üsse föl kend a bibliát s nézze
meg az első lapon, hogy az Úristen álmában házasította meg Ádámot,
csak azután szeretett Évába a jámbor, tehát a házasság régibb, mint
a szerelem.</p>
<p>Ez a szó a papot is megzavará, melyet észrevevén, odalépett
Farkas úr szeliden a fejét komolyan lecsüggesztő Bárczayhoz, s
megfogva kezét nyájas hangon szóla: Kedves öcsém uram! az imént
kegyelmed kérte meg leányomat magának, most én kérem meg
kegyelmedet leányomnak. No feleljen most. Én sem adtam kosarat,
tehát kegyelmed se adjon azt. Maradjon nálam egy hétig; egy hét
múlva válaszoljon arra, a mit mondtam. Most mulassunk és beszéljünk
egyebekről.</p>
<h3>III. A KÉZFOGÓ.</h3>
<p>A próbahét letelt. Farkas úr az alatt gyöngéd atyai ravaszsággal
mindent elkövetett, hogy Ilonkát Bárczayval megkedveltesse:
alkalmat adott neki órákig egyedül lehetni a széplelkű leánynyal,
vagy ha velük volt, oly tárgyra vitte a beszélgetést, melyről
gondolá, hogy mindketten <span class="pagenum"><a name="Page_21"
id="Page_21">-21-</a></span> örömest fognak beszélni, a mi nem
egyszer sikerült is neki; az ifjú Bárczay épen oly mértékben telve
levén politikai… mint Ilonka költői rajongással, s a vallásos
lelkesülés tárgyai, – azon időben legkedveltebb koreszmék, –
alkoták leginkább azon láthatatlan világot, hol lelkeik találkozni
tudtak.</p>
<p>Bárczay idegenséget soha nem érzett Ilonka iránt, s oka lehetett
elég, hogy hozzá vonzódjék. Mind ez ok között legnagyobb volt rá
nézve azon rögtöni elváltozás, melyen a másik testvér, Erzsike
keresztül ment, a mióta atyjától néhány tréfásan odavetett szóból
megtudá, hogy Bárczay nénjét fogja elvenni. Azóta a leányka ritkán
mutatá magát Bárczay előtt; ha jött is, komolyan megtartott
illedelemmel viselé magát, tréfa, mosolygás eltünt arczáról, a
gyermeteg vidorság helyét érett komolyság foglalta el, s mind ez
oly hideg sugárt adott arczának, az előbbi forró, égető
helyett.</p>
<p>Bármelyikünk is tapasztalá ifjabb korában, ha egy kedélyes
ifjukori játék-társnőt elhagyott, kinek gyermekes ragyogó vidámsága
oly eleven képül élt szivében, s idők múlva újra látta azt, és a
gyermekmosolygást az arczon nem találta többé, a bohó fecsegés
helyett hallott okos beszédeket tőle, s az öntudatlan, feledékeny
tréfák helyett találkozott bölcs magáravigyázással. Milyen rosszul
esett az! eltemetni azt a régi kedves képet a szívben!</p>
<p>És Bárczayt még nem is évek készíték elő e változásra, egy nap
volt az; még ma dévaj, gyermekies, kaczér leánykát látott, ki
nevetett, sírt és újra nevetett előtte, ki elpirúlt, ha ránézett,
hamisan utána leskelődött, ha nem látta, s másnap ugyanaz egy
szerény alak volt, ki hallgatva mosolygott, lopva sóhajtott,
komolyan felelt és ritkán jött elő… A leány tudta azt, hogy az ifju
nénjének vőlegénye, de azt is tudta, hogy az ifjut ő is szereti és
nem volt a víg, enyelgő leányka többé…</p>
<p>Bárczay az ifjabb testvér e kedélyváltozása mellett napról-napra
több szeretetreméltó vonást kezde találni az <span class=
"pagenum"><a name="Page_22" id="Page_22">-22-</a></span> idősebb
arczán és lelkében, kezdette bámulni ábrándos kedélyét, tisztelni
kristály-fényes lelkét, gyönyörködni mélyvilágú sötét
szemeiben.</p>
<p>A mire az időnek néha év kell, azt a véletlen gyakran egy óra
alatt eléri.</p>
<p>Egy napon hírt vesz Amsterdamból az öreg Petki Farkas, hogy egy
igen kedves papja a nápolyi gályafogságból Ruyter admiral
közbenjárására kiszabadulva, Hollandban van s nem sokára haza fog
érkezni. Ezt elbeszélé asztal felett, Bárczay és Ilonka
jelenlétében, elmondva, hogy azon lelkész hitvesét férjének
balesete óta ott tartja falujában.</p>
<p>Ebéd végeztével Bárczay és Ilonka egyszerre eltüntek a háztól.
És egyszerre érkeztek a szegény lelkésznő lakához.</p>
<p>– Mintha összebeszéltünk volna, monda Bárczay, midőn meglátta
Ilonkát. A jó leány ajándékaiból megtakargatott aranyait hozta a
szegény nőnek, hogy küldje el Amsterdamba, utiköltségül hazajövendő
férje számára.</p>
<p>Bárczay értesíté, hogy készpénzt Hollandba küldeni bajos, hanem
ő magára vállalja, hogy egy vele összeköttetésben levő amsterdami
kereskedőhöz váltólevelet bocsásson, ki Ilonka ajándékát ott ki
fogja fizetni a lelkésznek.</p>
<p>Ilonka harmincz aranyat adott át és Bárczay írt utalványt a
lelkész számára háromszáz aranyról.</p>
<p>Ilonka szemeiből kicsordult a köny, és meg nem állhatá, hogy
Bárczay kezét meg ne szorítsa.</p>
<p>– Kegyelmed nemesszívű.</p>
<p>Bárczay megcsókola a nyújtott szép kezet s a szegény agg
lelkésznő, kit az örömhír és nagylelkűség félőrjöngésbe hozott,
egymáshoz ölelé őket, megáldva azon áldással, melyet az egymást
szerető szívekre szokás mondani.</p>
<p>Bárczay karonfogva hozta vissza a kastélyba Ilonkát. A kik
látták, gyönyörködve néztek utánuk: «milyen szép pár lesz belőlük».
<span class="pagenum"><a name="Page_23" id=
"Page_23">-23-</a></span></p>
<p>Még az nap eljegyzé az ifju Ilonkát, Petki Farkas uramnak
legnagyobb örömére; a kézfogó hat hét utánra lőn határozva.</p>
<p class="center">* * *</p>
<p>A mi szép és a mi jó van, a mi szemnek, szívnek, szájnak kedves,
el ne maradjon az ünnepélyről.</p>
<p>Búját hagyja otthon minden, s úgy hagyja rendben a házát, hogy a
napságtól kezdve, melyben kocsijával Petki Farkas uram udvarára
behajtatott, számlálván két hetet, onnan ki nem mozdul.</p>
<p>Kocsija kerekeit kiszedik, lovait leszerszámozzák, kocsisait
leitatják, magát lefogják, őrizet alá veszik, erővel, igérettel,
biztatással, fenyegetéssel ott marasztják, ha szökni akar,
visszahozzák, s ha elszökött megátkozzák, hogy szekere földül,
gyeplőszíja szakad, pinczetokja elhull.</p>
<p>A szép Ilonka kézfogóját tartja az öreg úr, a fiú-leányét, a kit
annyian kértek, de egynek sem adott, s kiért végre a vidék legszebb
és derekabb daliája jött el, a gazdag Bárczay Lajos. A hogy mondani
szokták: «várt leány várat nyer».</p>
<p>Jerünk mi is oda.</p>
<p>Hagyjuk el egy pillanatra az újabb kor zengő termeit, s vegyünk
részt egy ősi vigalomban, a mit azok ültek, kiknek emlékük sincsen
már többé…</p>
<p>Hajh, mint örül és vigad a legvidámabb nép a roppant teremben,
melynek most csak falai állnak már. A hosszú oroszlánlábú asztal
tálaktól görnyedez, néha roppan, mindenki elhallgat a vigalom
közepett:… «valaki halni fog!» gondolják magukban. «Igyunk; éljen a
szép menyasszony!» kiált egy bátor hang, s fölzajdul újra a vígság,
az arany serlegek összecsörrennek, mintha kard zörögne, s hátul egy
állványon tust fujnak a tárogató-sípok.</p>
<p>Kinek van eszméje még e sípok felől? van-e ember, a ki azokat
tudná fúni? a ki ujjaival billegetni tudná azokat a csodaszép
dalokat, mikre sírt az ember, hogyha <span class="pagenum"><a name=
"Page_24" id="Page_24">-24-</a></span> legvigabb volt, s
föllelkesült, hogyha szomorkodék? mik voltak azok? miért kellett e
sípokat később országszerte elégetni, hogy ne fájjon az emberek
szíve olyan nagyon utánok? azóta árvaságra jutott a magyar zene,
csak a czigány tudja még azt, a legelhagyottabb vendége a magyar
földnek. Talán azért karolta föl, mert az is olyan árva, mint ő?
Húsz év mulva, hogy ez esemény történt, már mint elmúlt dologról
írtak e zenéről.</p>
<p>A tárogató szólt a lakomáknál, ríkoltozó hangja kaczagva,
vihogva vegyűlt a víg zajba; – az sírt gyásztorban, a halottkiséret
halk zokogásához vegyítve siralmas, méla dallamait; az rivallt
harsogó, buzdító szavakkal harczi riadót a csaták kezdetén, s
voltak hangjai, a mik úgy-úgy illettek a kardcsattogáshoz!… az
ébreszté édes csalogányhangokkal az alvó menyasszonyt, midőn
ablakára szállt a hajnalsugár… Kár, hogy úgy elveszett, hogy nem is
ismerjük.<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a></p>
<p>Im ott ülnek az asztal körül rég elhunyt őseink,… kik épen oly
vígak és oly fiatalok voltak akkor, miként mi most. Az asztalfőn
vőlegény és menyasszony egymás mellett. A vőlegény olyan piros, a
menyasszony olyan halvány! de van egy, ki még halványabb nála; az
testvére, a vidámnak ismert gyermeteg Erzsike. A két leány
összebeszélt, hogy egymáshoz hasonlón öltözzenek: halványsárga
habos damaszt-váll fűzi karcsú termeteiket, tengerszin mente havas
hermelinnel függ le vállaikról; keztyűt még akkor csúfság volt
viselni ott, hol az embernek nem fázott a keze, hanem e helyett a
finom patyolatingujj egész a könyökig bőven, onnan kezdve szűken
jött alá a kézfejig, kihímezve sürűn apró lencseszemnyi islógokkal.
Öltönyük magasan huzódé föl vállaikra, egészen takarva a keblet.
Még akkor nehezebb volt a szivekhez jutni! hajfürteik hosszában
fölbodorítva vállaikon omlának el, két <span class=
"pagenum"><a name="Page_25" id="Page_25">-25-</a></span> szál fehér
strucztoll hátulról előre bocsátva hajlék hófehér homlokaikra.</p>
<p>Az éltesebb hölgyek rövid bársony subákat viseltek, nyusztmállal
bélelve, széleiken gazdag arany csipkézettel, s e prémes öltözet le
nem szállt nyakukból még az asztalnál is. A legvilágosabb színek
illették a legfiatalabbakat: fehér, tengerzöld és topázsárga a
hajadonoknál, kedves szín volt a skarlát, bibor és a smaragdzöld a
boldog házasasszonyoknál, barna vagy violaszín volt a tisztes
özvegyeké, fekete az éltes matrónáké. Az ifjabb nők derekát
öregszemű piros kláris gyöngysor övezte körül, mely elől hosszan
lecsüggött két sorban, ugyanaz jaspisból volt a meglett
koruaknál.</p>
<p>A férfiak velenczei skarlát, vagy török gránát posztódolmányokat
viseltek velenczei kamukával, vagy bagazziával bélelve, három sor
nagy arany, vagy ezüst gombokkal, a gazdagabbak ragyogó kövekkel
kirakva, arany, ezüst vagy selyem galanddal beszegve, mert még
akkor a zsinór nem volt divatban. Széles öveik mellett mindegyiknek
oda volt tüzve czifra tokmányban a magával hordott török kés,
villa, némelyiknek az oldalát még a kalamáris sem hagyta el soha.
Viseltek az öreg urak hosszú boér mentét s lecsüggő süveget, az
ifjabbak nyestprémes kalapot, csokorra kötött fekete strucztollal.
Látható volt még itt-ott egy-egy ezüst tűkre kötött bő salavári is
az ifju legényeken, mely már akkor mindinkább ment kifelé a
divatból.</p>
<p>A hosszú lakomának este vetett véget. Ételnek, italnak ki győzné
számát adni? ki birná megmagyarázni a mai szakácsoknak, mik voltak
azok a szokatlan ismeretlen hangzású ételek: a csipős kaszáslé, a
mustos pecsenye, a pehelykönnyű pánkó, a töltött hik-hekhok
derelye, az ízes hernő leves, a tojásos gólyahepp, a füszeres
szürke lé, s a czifra alaku kulcsos, a porhanyó levelensült? talán
nem is tudná ezeket már készíteni senki, avagy tán nem is
tetszenének többé, ha most készítenék? <span class=
"pagenum"><a name="Page_26" id="Page_26">-26-</a></span></p>
<p>Még akkor nem voltak föltalálva az unatkozás elmés műszerei, a
kártya és pipa, mik mai világban kizárnak minden egyéb mulatságot.
Manapság, ha az ember telefüstölte a szobát, hogy a szomszédját sem
látja, s reggelig ütötte a filkót, azt hiszi, hogy jól mulatott s
az elméjét sem igen fárasztotta rajta. Még amaz időkben kénytelenek
voltak az emberek jó szivet és leleményes észt vinni magukkal, ha
mulatni akartak társaságban; – most elég, ha tele erszényt és
dohányzacskót visznek; – még akkor, ha azt mondták: jerünk mulatni,
játszani! értették alatta: enyelegjünk, csókolózzunk,
tréfálkodjunk! most ha azt mondjuk: jerünk játszani! értjük alatta:
nyerjük el egymás pénzét.</p>
<p>Ah korunk szép hölgyei, kik e sorokat olvassátok, meg ne
ütődjetek e mondott szavakon: szép arczaitoknak nem szükség
pirulni, midőn csókról hallotok beszélni. Nyájas szív kérte, szűz
érzelem adta azt, s higyjétek el nekem, hogy míg ára nem volt a
csóknak, akkor volt az legbecsesebb, s annál jobban alászáll
értéke, minél inkább árát szabják.</p>
<p>Magok az ősi tánczok is mind úgy voltak szerkesztve, hogy azokat
inkább lehetett társas játékoknak nevezni, zenehang mellett.</p>
<p>A boldog emlékü tánczos Farkas szép lábficzamító magyar figurái
még akkor nem voltak föltalálva a magyar nemzet dicsőségére,
melyekkel ha nekiindul valaki, egy magának kevés egy tánczterem, s
ugyan vigyázzon, a ki mellette áll, fogára, szemére, hogy ki ne
rugdalja. Nem tanulta még akkor a magyar ember a lábát úgy
fölhányni, hogy a talpát megcsókolhassa, sem a kezeivel hadonázni,
mintha a bölcsesége után kapkodna, hanem kiálltak előbb a férfiak
egyedül, szépen karéjban, csipőre tett kézzel, toborzót tánczolni,
a zenehang mellett csak a halkan összevert sarkantyuk tactus-ütése
hallatszott, s hogyha jött a frisse, oly természetesen ment minden
mozdulata a lábaknak, mintha egyenesen a tárogató dictálná beléjök.
<span class="pagenum"><a name="Page_27" id=
"Page_27">-27-</a></span></p>
<p>Erről mondhatta azt a vers: «Csak az igaz magyar táncz a szent
Dávid táncza». Mondta pedig azért, mert a biblia versei szerint,
midőn sz. Dávid egyszer diadallal tért vissza Jeruzsálembe, hosszú
köntösét fölemelve tánczolt.</p>
<p>Már pedig a világon semmi nemzet tánczához sem szükség, hogy a
lábakat lássák, mint a magyaréhoz. Hanem hogy szent Dávid oly
rugdosó és féllábon keringő tánczokat mívelt volna, mint a minőket
most szinpadokon mutogatnak magyar komoly táncz képében, az nyilván
képtelenség.</p>
<p>A toborzót végezve, lerakták kardjaikat a férfiak, miket addig
balkézben tartottak, s ekkor kezdődött a fáklyatáncz.</p>
<p>Két ifju legény két égő viaszfáklyát vett kezébe, miken fölül
ezüst tálak voltak, hogy a viasz az öltönyökre ne csepegjen, s majd
egymás kezét fogva, majd ismét egymással körültánczolták a termet,
míg annak két ellenkező végéhez érve, az ott álló hajadonok és ifju
hölgyekhez értek, s egyet-egyet kiválasztva közülök, azok előtt
térdeiket meghajták s átnyujták nekik a fáklyákat, azok egyszer
körüllejtve, hasonlóan kiválasztának egy-egy férfit, kiknek a
fáklyákat átadták, az egész táncz fáklyákkal való játékban állott,
mely addig tartott, míg minden férfi és hölgy egyszer
körültánczolt.</p>
<p>Ekkor párosával hölgyek és férfiak két sorba álltak egymással
szemben; az első ifju tánczosnéjával körültánczolta mind a két
felől állókat, s a mint helyére visszaért, elkiáltá magát,
tánczosnéja kezét eleresztve: «kis egérke, mentsd meg magad!» s
erre kezdődött az egértáncz, a leányka egyfelől, a legény másfelől
kigyózva tánczolta körül az egyenkint álló párokat a sorban, s
valahányszor a középre értek, azon kellett a legénynek törekedni,
hogy a leányka kezét elkaphassa. Ha a leány hamis volt, ugyancsak
kifáraszthatá tánczosát, mert erővel nem volt szabad elfogni, s
könnyen elcsúszhatott előle, s ha végre <span class=
"pagenum"><a name="Page_28" id="Page_28">-28-</a></span> elfogta,
jutalma egy csók lett:… de hiszen megszolgált érte.<a name=
"FNanchor_3" id="FNanchor_3"></a><a href="#Footnote_3" class=
"fnanchor">3)</a></p>
<p>Megkezdé a tánczot a szép menyasszonynyal a násznagy, a még
akkor fiatal Béldi Pál, kinek arczát föltünővé tette a többi
fiataloké közt az, hogy nem viselt szakállt. Ezt ő fogadásból tevé;
midőn tatár fogságban sínylett, durva kényura, ha megharagudott rá,
szakállánál fogva hurczolta meg, akkor tőn fogadást, hogy ha
kiszabadul, szakállt nem fog viselni, rabsága szenvedéseinek
emlékeül.</p>
<p>A tánczot ellejték: a szép menyasszony annyi bájt, annyi
kellemet tüntetett ki abban, hogy a kik a vőlegény körül álltak,
nem győzték előtte jegyesét magasztalni. Bárczay mosolygott nagy
szeliden.</p>
<p>Most rá került a sor; végignézett a sorban álló hölgykoszorún, s
mintha félszemmel mindig kisérte volna, nehogy elszalaszsza,
meglelte közöttük, a kit keresett, s oda ment érte s kivezette
magával a tánczközépre.</p>
<p>Erzsike volt ez,… a szemérmes, a halavány, a reszkető leányka.
Midőn Bárczay szavát meghallá, szinte összerogyott; senki sem tudta
elképzelni, miért oly sápadt?</p>
<p>Mint eleven, vidám tánczosnőnek volt híre a környékben a szép
leánykának, ki az egértánczban úgy ki tudta fárasztani a legjobb
legényt is, hogy az arczán csorgott a veríték, s mikor ő került a
sorba, a melléktermekből is előjöttek a borozó öreg urak, hogy
dévaj cselein mulassák magukat.</p>
<p>Jó Isten! és milyen ügyetlen lett e leány egyszerre! botlott,
tétovázott, elfeledte magát, nem oda állt, a hova kellett, viszásan
kezde mindenhez, s a legelső találkozónál el hagyta fogni
magát.</p>
<p>– Ah megfogtalak! kiálta az ifju, átkapva a leány derekát,
<span class="pagenum"><a name="Page_29" id=
"Page_29">-29-</a></span> s odaszorítá magához, hogy a
jutalomcsókot arczáról elrabolja.</p>
<p>A leány e perczben, mintha egyszerre magához térne, félrekapta
fejét, s mindkét kezét Bárczay elé tartá védőleg, mintha erővel el
akarná hárítani magától annak ajkait, s oly esdve, oly félénken
tekinte rá, hogy az ifju maga is megdöbbent, megszánta e fájdalmas,
könyörgő arczért, s csókja hangtalanul veszett el a szép fejecske
arany hajfürtein.</p>
<p>A körülállók nem értettek mindebből semmit. A végén szokás volt
kaczagni; azután új pár állt elé, új érdeket nyertek a szemlélők; a
vőlegény menyasszonyához ment, nyájas szavakat váltva vele. Senki
sem vevé észre, hogy e percztől fogva Erzsikét nem lehete látni a
tánczteremben.</p>
<p>Mintegy óra mulva mégis felötlött Ilonkának, hogy testvére oly
soká elmarad, s elindult őt fölkeresni. Miután minden termet
végigjárt és sehol sem találta, végre megtudá öreg dajkájától, hogy
Erzsike rosszul érezve magát, hálószobájába vonult s lefeküdt,
azóta alszik is.</p>
<p>– Mi baja lehet? kérdé magában aggódva s utána sietett,
meghagyva a dajkának, hogy ha keresni találják, mondja, hogy ő is
nyugodni távozott.</p>
<p>Ilyesmit meg szoktak engedni a menyasszonyoknak, s míg a
vőlegénynek virradtig ki kellett tartani a mulatságban, neki meg
volt engedve, hogy éjfél után eltünhessen s senki sem szokta
keresni; hadd álmodjék még reggelig elmult szép leánykoráról.</p>
<p>Ilonka fölnyitva közös hálótermük ajtaját, melynek csendes
rejtekében mindkét testvér szűz fekhelye egymás mellé volt állítva,
nyugalmas hófehér párnáikkal, ott találta már fekve testvérét. A
leányka aludt és nyugtalan álma volt; szép gömbölyü karja feje fölé
volt emelve, szelid keble úgy pihegett, félig nyitott ajkai
érthetetlen álomszavakat rebegtek. Úgy látszott rajta, mint
kínlódik, mint szeretne egy szót mondani, kezét vagy fejét
megmozdítani <span class="pagenum"><a name="Page_30" id=
"Page_30">-30-</a></span> és nem birja azt. Végre erőszakosan
félrefordítá fejét s arczát karjával elfödte. Erre elkezdett
hevesen, keservesen zokogni, hogy könyei párnáját nedvesíték.</p>
<p>Ilonka aggodalomteljesen hajolt alvó testvére fölé, lágyan
suttogva: «mi bajod?»</p>
<p>«Oh ne bánts», rebegé félig álmodva a leányka, «engedj még
felőle álmodnom», és tovább aludt, de fájdalmas arcza lassankint
gyönyörteljessé kezde átváltozni, megdicsőült vonásai szelideden
mosolyogni kezdtek, s szép piros ajkain úgy meglátszott, hogy
azokat a legnagyobb kéjérzet kifejezésével csókra illeszti.</p>
<p>Egy rögtöni gondolat vadult egyszerre Ilonka lelkébe. Vakító,
mint kit a börtön sötétéből napvilágra hoznak, s szemei csak
lassankint szokják meg a fényt.</p>
<p>Ott állt egy ideig elmélázva testvére ágya fejénél, s e közben
lassankint leölté magáról menyasszonyruháit, lerakva szépen az ágy
mellé egy nagy karos székre.</p>
<p>Szép csendes éjszaka volt. Az ablakon besütött a tele hold
világa. Ilonka kinyitá ablakát, s kidőlve rajta, elmélázott a
derengő tájon. A távol havasok ezüst ködben úsztak; a kastély tulsó
szárnyában víg lakoma zajgott, idáig csak ritka hangja tévedt; az
ablak alatt elfolyó Olt habjai susogtak csendesen, a márvány
alapzatot mosva, a hold hosszú ezüst szalagot vont végig a rezgő
folyón; a langy tavaszi éji szellő enyelgett a leányka
fürteivel.</p>
<p>Milyen üres volt neki ez a világ! milyen üres volt előtte a jövő
képe! nejévé lenni egy férfinak, kit testvére szeret, s szereti őt
viszont… látni, mint hervad el egyik is, másik is, mert a sors őt
kettőjük közé vette, s nem remélhetni soha, hogy őket boldognak
lássa… elvenni egy örömet, mi nála csak fájdalommá lehet, s elvenni
attól, a kit oly gyöngéd érzelemmel szeret… Szive úgy dobogott, úgy
szorúlt,… feje szédült.</p>
<p>Az alvó testvér álmában susogott, susogása öröm volt és édes
könyörgés… Lenn az Olt habjai úgy susogtak, <span class=
"pagenum"><a name="Page_31" id="Page_31">-31-</a></span> úgy
beszéltek, mintha maguk közé hívnák a beléjük nézőt…</p>
<p>E perczben a távol hegyek közül méla furulyaszó kezde az éj
csendjében széthangzani, oly sírón, oly bánathozó hangon remegtetve
e dalt: «Repülj fecském ablakába».</p>
<p>A leány szivéhez kapott egyszerre, mintha e dal azon járt volna
keresztül. Hallgatózva, az éjre meresztett szemekkel hajolt ki
ablakából;… a dal egyre búsabban szólt… szive mindig jobban
szorult… a Szamos kék hullámai úgy susogtak, úgy fecsegtek… a leány
mindig messzebb hajolt ki ablakából…</p>
<p>… Egyszerre valami zuhanásra ébredt föl az alvó testvér. Ijedten
ült föl ágyában. Körülnézett, egyedül volt; a hold teljes világában
sütött keresztül ablakán. Szemeit nem birta lehunyni többé, s oly
mondhatatlan félelem ült szivére.</p>
<p>Reggel keresték a menyasszonyt… Nem volt sehol… Apa, vőlegény,
testvér megrémült arczczal járták végig a termeket… Nem találták… A
vén dajka azt állítá, hogy fölment hálószobájába az éjjel és vissza
nem jött. Menyasszony-öltözéke ott volt egy székre rakva.</p>
<p>– Lehetetlen; kiáltá az ifjabb leányka ijedelmes arczczal, s
nyitott ablakához futott.</p>
<p>Az ablak alatti párkányzatba megakadva ott volt a finom hímzett
patyolat ingecskének egy elszakadt foszlánya… Az Olt ott két ölnyi
mély s igen sebes…</p>
<p>A habok susognak, fecsegnek, de nem beszélnek ki semmit.</p>
<p>Mi történt az elveszett leánynyal? soha sem tudta meg senki.
Keresték mindenfelé, s midőn sehol sem találták, keresni kezdék a
víz alatt. Ott sem akadt reá senki. Bár hulláját találták volna
meg, az is jól esett volna a fájó sziveknek, ha eltemethették volna
csendes ismerős fák árnyába, s tudhatnák, hova járjanak őt
siratni?</p>
<p>Végre, mintegy hat hét mulva, valahol Szamosujvár körül egy pár
örmény halász egy női hullát fogott ki a <span class=
"pagenum"><a name="Page_32" id="Page_32">-32-</a></span> vizből.
Rögtön üzentek Petki Farkasnak, s az sietve elment maga,
megtudandó, ha nem leánya volt-e az? Hajh, alig lehetett azon az
emberarczot többé megismerni. Azok ott a víz alatt gonoszul bánnak
más elem lakóival; Farkas sűrű könyeket hullatott, látva, milyen
gyors keze van az enyészetnek! Ott mindjárt ónkoporsóba téteté a
hullát erős borszesz közé, s megváltva határonkint a keresztülvitel
díját, haza vivé azt magával, pompás tort rendezve számára.</p>
<p>Elhozatá Nagy-Enyedről az éneklő diákokat, fekete posztóval volt
behúzva az egész templom, midőn a koporsót bevitték, s maga a
fejedelem papja tartott fölötte búcsúztatót, mely egy óráig és
három negyedig tartott; gyászt kapott minden jelenlevő süvege
mellé, tizenkét fiatal hajadon, leeresztett hajjal, hófehér ruhában
vitte a koporsót, elől a legifjabb a rozmarin-koszorút fehér
vánkoson; föl volt téve a koporsóra a szűzi párta együtt a
menyasszony-koszorúval. Jelen volt a temetésen a környék ifja és
véne; nem lehete látni mást, mint barna és violaszín ruhákat. A
koporsó után mentek a kesergő felek, levett kalpaggal, gyászosan, a
vőlegény könye hullott bőséggel, az apáé már elfogyott. Két rokon
hölgy vezette a holt testvérét, ki alig birt lábain menni, s midőn
föl akarták venni a koporsót, rárohant, elkezde zokogni keservesen,
hogy azt hivék, szíve azonnal megszakad; úgy, hogy kénytelenek
voltak őt erővel elvonni onnan, s leültetni egy márvány padra, míg
a hullát a sirboltba aláviszik.</p>
<p>Erzsike csak sírt, csak fuldoklott, egy szó nem birt ajkára
jönni, a míg ott alant éneklék: «az feltámadás napjában, meglátunk
az mennyországban!» Nézte kisírt szemekkel, mint jönnek egyenkint
vissza a sirboltból, mintha azt várná, hogy majd valaki
visszavezeti onnan testvérét, de a mint meglátta, hogy már atyja is
kijött és Bárczay, és testvére nélkül, mintha erővel el akarná
magával hitetni, hogy ez csak álom, s föl akarna ébredni belőle,
fölsikoltott, s eszméletlenül rogyott össze. <span class=
"pagenum"><a name="Page_33" id="Page_33">-33-</a></span></p>
<p>Bárczay, ki épen mellette állt, fölfogá karjaival az elalélt
leánykát, s midőn Farkas úr odaért, atyja keblére akará őt
tenni.</p>
<p>– Maradjon ott, szólt keserü lemondással Petki, most már csak ez
egy van: legyen testvére helyén.</p>
<p>Bárczay ölében vivé hintajáig a szegény leánykát, ki hetekig
betegen feküdt e szívrázó eset után. Bárczay addig el nem ment a
háztól, míg a leányka meg nem gyógyult; s eltávozása után Petki nem
csinált titkot belőle, hogy elveszett leánya helyett az ifjabbat
adandja nőül a vőlegénynek a gyászév leteltével.</p>
<p>A gyászév lassankint lejárt, Bárczay az év nagyobb részét Petki
házánál tölté, s az öreg napról-napra jobban meggyőződött felőle,
hogy most már egyetlen gyermekét derekabb férjre nem bízhatná.</p>
<p>Meg is történt az esküvő, a mint a gyászt levetették. Bárczay
haza vivé ifju menyasszonyát, kibe egész lelkével szerelmes volt, s
az öreg Petkinek sok volt öröme vejében és leányában,</p>
<p>Erzsike álma tehát teljesedésbe ment… De hát a másiké?… Hát a
másiké?</p>
<h3>IV. A KUNYHÓ.</h3>
<p>Azon szomorú emlékü éjszakán, melyen Petki Farkas Ilonka leánya
a menyegzői vigalom alatt elveszett, fiatal pásztorlegények
tanyáztak az Olt partján, tüzet rakva targalylakból; egy halvány,
szelid arczu legény ült középen egy kőrisfa-törzsökön, melyet a víz
valahol kimosott, s itt ismét a partra vetett; ott épen erős
sarkantyuja volt az árnak, s halommal hevert a parton kavics,
csigahéj és nádgyökér.</p>
<p>A báránykák lejártak bégetve a vízre szomjukat oltani, a
vizibogarak czikáztak alá s föl a holdsütötte síma habon, a
halászmadár csapongott sírva a víz fölött, s a nagy szomorú nyírfák
nézték benne magukat csendesen. <span class="pagenum"><a name=
"Page_34" id="Page_34">-34-</a></span></p>
<p>A juhászlegény szép halványarczu ifju volt, fekete hajfürtei
hosszú gyűrűkben omlottak alá vállára; egyszerű volt ruházata,
viselete; de homlokán ott derengett azon szelid genius ihlete, ki
jelen van a mezei liliom kinyiltán, s míg a tollrágó versvarga
hasztalan hívja őt izzadva, meglátogatja a pusztákon, hegyek,
patakok, ligeteknél a maga választottait, füleikbe sugdos édes
gondolatokat, hogy akaratlanul énekelniök kell és hangot ad az
egyszerű pásztorfurulyának, hogy a ki hallja, sírva fakad bele.</p>
<p>A többiek aludtak a tűz körül leterített szűreiken fekve, a
pásztorifju csak furulyált, s ha néha elhallgatott tilinkója,
hallatszott a hegy tulsó ligetéből, mint felel rá vissza egy
ábrándos csalogány.</p>
<p>Egyszer úgy tetszék az ifjunak, mintha a holdtól ezüstös
hullámok között valami alakot hozna alá nagy lassúdan a víz, mely a
mint a forgóhoz ért, elkezdett abban kerengeni, s egy hosszú
kanyarulat után egészen közel jött a parthoz.</p>
<p>Az ifju borzadva ismerte meg, hogy az egy emberi alak… Hirtelen
fogá hosszú gajmós botját, s begázolva a vizbe, elfogá vele az úszó
tetemet és oda voná magához.</p>
<p>Szemeit elfogta a csodálat. Egy szép hajadon volt az, kinél
szebbet nem látott soha, ha csak álmaiban nem találkozott vele.</p>
<p>A leány hosszú pillái le voltak csukva, sötét hajfürtei ázottan
omlottak keblére, gyönyörű termete hideg volt, mint a jég.</p>
<p>A juhász karjai közé fogta a hideg tetemet, s kirohant vele a
partra. Kiáltozásira fölébredtek a tűz körül alvó társai, s szánó
részvéttel fogák a leánykát, szűreikre lefektetve, s szomorúan
suttogák magukban: «szegény leány, milyen ifjan halt meg».</p>
<p>Az ifju pakulár-legény sírva, nyögve borult oda mellé, hideg
kezecskéit, hideg lábacskáit keblén melengetve, s mintha erővel
lelket akarna belé lehelni, zárt szemeit csókolgatá hévvel.
<span class="pagenum"><a name="Page_35" id=
"Page_35">-35-</a></span></p>
<p>– Menjetek, monda körülálló társaihoz fordulva, készítsetek
gallyakból ravatalt, elviszem őt a hegyek közé, a hol anyám a
javasasszony lakik, az tud sok írt, mitől a halott életre jön. Ha
föl tudja még támasztani, hadd szeressem: úgy sem szerettem még
senkit.</p>
<p>– Meghalt ez, mondának azok fejcsóválva.</p>
<p>– Nem hihetem. Olyan szép, nézzétek ez édes arczot, e szép
gyönge, kicsiny kezeket. Nem kár-e ez a föld alá? Siessetek azt az
ágyat elkészíteni.</p>
<p>– Még talán van benne élet? bizonyosan. Kezei még olyan puhák,
úgy hajlanak. Annyi esetet hallani, hogy a kiket a vízből kifogtak,
egy-két nap mulva föléledtek. Nem messze az úttól van egy szűz
Mária-kép, el ne felejtsetek imádkozni, midőn azon mentek.</p>
<p>– Meg van ez halva, suttogák a jó emberek, hanem azért elmentek
az erdőbe ravatalt készíteni s imádkoztak a szent képnél.</p>
<p>Az ifju ott maradt halottjánál.</p>
<p>– És ha meg van is halva, gondolá elbúsulva, akkor is elviszem
magammal, eltemetem virágos kertembe, rozmarin-bokrok aljába, ott
feküdjék közel hozzám.</p>
<p>A pásztorok nem sokára visszatértek a zöld galyakból font
nyugágygyal, föltették rá a szép hullát, gubáikkal betakarták, s
nyájaikat elterelve, bevitték magukkal a hegyek közé, hol a pakulár
kunyhója állt, kinek anyja jósasszony volt.</p>
<p>Reggelre értek csak oda; a jósasszony meglátta fiát messziről
társaival, s eléje ment, kérdezve, mit hoznak ott a ravatalon?</p>
<p>– Leányt hoztam anyám, szólt a fiu szomorú büszkeséggel. Mindig
mondtad, hogy miért nem hozok már menyasszonyt a házhoz?… Most
hoztam egyet, s ez az első s utolsó leány, a kit kunyhóm valaha
befogad.</p>
<p>A vén asszony föltakará a leányka arczát, megtapintá szivét és
kezeit és nem szólt. <span class="pagenum"><a name="Page_36" id=
"Page_36">-36-</a></span></p>
<p>Az ifju aggodalmasan vizsgálta anyja arczvonásait, s hogy nem
talált bennök vigasztalást, elsötétedve mondá:</p>
<p>– Anyám, ha ezt az egyet eltemetem, soha se mondd nekem többet,
hogy menyasszonyt hozzak a házhoz.</p>
<p>A jósasszony erre kikülde mindenkit a kunyhóból, s bezárta annak
ajtaját, egyedül maradva a leánynyal.</p>
<p>De fia nem ment tovább, hanem ott leült a küszöbben, s várt
szótlanul a késő estig. Juhait társai őrizték, tilinkója nem szólt
a hegyek közt.</p>
<p>Alkonyatkor kinyitá a jósnő a kunyhó ajtaját, s inte fiának,
hogy lépjen be csendesen. Az remegve kelt föl helyéről s
lábujjhegyen lépett a hárságyhoz, melyen a szép leány feküdt; még
kezét is szívére nyomta, mintha attól félne, hogy annak dobogása
zajt okozhat.</p>
<p>A nő egy pávatollat tartott a leány ajkaihoz, s ime az elkezde
időközönkint csendesen rezegni, mintha könnyű lehellet ingatná
szálait.</p>
<p>Az iju zokogva bocsátkozék térdre, s a szemeiben megtört köny
hálaima volt az éghez.</p>
<p>– Most Józsa eredj és láss dolgaid után, monda a jósnő fiának, a
többit bizzad Istenre.</p>
<p>Az ifju gyöngéden oda hajolt a leány fölé, egy forró csókot
nyomott kezére, vette pásztorbotját és furulyáját, s ment juhait
fölkeresni. Soha sem hallott erdő, mező olyan szép dalokat tőle,
mint ekkor.</p>
<p>A leányka meg volt mentve. A tudós asszony ügyessége visszahozta
őt az életre, hanem akkor forrólázba esett, melyben két hétig
feküdt öntudatlanul; ez idő alatt semmit sem evett, mint a
czibere-levet s gyógyfüvek főzelékét, miket a jámbor asszony
szájába töltött. Józsa minden éjjel ott aludt az ajtó küszöbén
kívül, hogy álma fölött őrködjék, s azokat ne háborítsa. E napok
megtaníták őt imádkozni.</p>
<p>Egy napon végre így szólt a jósasszony fiához:</p>
<p>– Végy pénzt magadhoz, s eredj be Csik-Szeredába. <span class=
"pagenum"><a name="Page_37" id="Page_37">-37-</a></span> Vásárolj
fehér czipót, bort és szerecsendiót. A leány ma enni fog
kivánni.</p>
<p>Józsa lélekzeni sem állt meg sehol, s még nem ment le a nap,
midőn a városból visszatérve, messziről füstölni látta kis kunyhója
kéményét.</p>
<p>Anyja vacsorát főz menyasszonya számára! gondolá repeső szívvel,
s elővoná szűréből furulyáját és elkezdé fujni rajta legkedvesebb
dalát: «Repülj fecském ablakába»…</p>
<p>A leány ott feküdt a kunyhóban az egyszerű hárságyon, s a mint
az alkonysugár és a méla dallam elkezde terjedni a völgyben, mintha
egymással járna mind a kettő, fölveté lassúdan nagy sötét szemeit.
De még nem eszmélt semmire, ébredező lelkét a dalhang ringatá…
Lassankint kezde magához térni; körültekintett, egy kunyhóban
találta magát, egy szegényes, egyszerű hajlékban, minőkben a
pakulárok szoktak lakni… Pokróczczal fedett hársfaágyon feküdt, s a
mint kezét meg akará mozdítani, hogy arczát megsimítva, megtudja,
vajjon ébren van-e? érzé, hogy nincs ereje hozzá. Szólni akart, de
szája ki volt száradva egészen, hő szomjúság égette keblét, csak
nyögni birt. E neszre fölkelt a tűzhely mellől, melyen élénk láng
lobogott, egy jó, szelid arczú öreg pórnő, ki ott vajat köpült, s
egy fakupában friss forrásvizet tartott a leány ajkaihoz és az oly
mondhatatlanul jól esett neki… A jó asszony megsimogatá a leányka
homlokát, szemébe mosolygott, kezeit megtapogatá és szemeit
megcsókolta, folyvást oly örvendő arczczal tekintve rá, mintha
mondaná, hogy többé nem lesz semmi baja. A leány teste reszketett,
erre a jó öreg asszony leakasztá a szegről tulipános subáját, s a
tűznél megmelegítve, betakargatá őt szépen.</p>
<p>E közben folyvást közelebb jött a furulyaszó, nyájak csendes
bégetése, s víg futkosó ebcsaholás vegyült olykor közé, a leány
szíve úgy dobogott, arcza egészen piros lett.</p>
<p>Végre elhallgatott a tilinkó, az öreg asszony kiállt az
<span class="pagenum"><a name="Page_38" id=
"Page_38">-38-</a></span> ajtóba, néhány örvendő szót kiáltva az
érkező elé s azzal befordulva, örömtől nevető arczczal mondá a
leánynak, hogy fia jön, a derék, a szelid Józsa.</p>
<p>A leány fölveté nagy, sötét szemeit, miknek ábrándos világát az
elmult betegség még inkább növelte, s ime, egy szép fiatal
juhászlegényt látott belépni az ajtón, egyszerű fehér szűrben,
zsinórtalan dolmányban, hosszú fekete haja göndör csigákban omlott
vállaira.</p>
<p>Az ifju odalépett a beteg leányhoz, letérdelt ágya mellé, nem
tudott mit szólni, csak forró kezeit borítá még forróbb csókjaival,
azután fehér czipót s bort egy nagy kulacsban vett ki szűre alól, a
jó asszony fatányérkába jóizü csirkelevest tálalt a tűz mellől;
maga szőtte csíkos abroszon a leány elé tőn ételt és italt, s
elkezdének neki könyörgeni, hogy egyék belőle… Úgy sírt mind a
kettő örömében, midőn látták, hogy az neki jól esik!…</p>
<p>… Ime az álom, melyet Ilonka látott…</p>
<p>Pár hét alatt egészen magához tért a leány. A jámbor asszony
gondja alatt lassankint visszanyerte életerejét, szépségét.
Pórruhát adtak reá, rásaszoknyát, prémes mentét, fejét beköték
tarka virágos kendővel és az mind oly jól illett neki. Senki sem
mondta volna, hogy nem paraszt leány.</p>
<p>Egyszer kérdezé tőle a jó asszony csupán, hogy hova való, ki
leánya volt, mi sorsa volt azelőtt? A leány elmélázott e kérdésre,
maga elé bámult és azt felelte, hogy mindezekről nem tud
semmit…</p>
<p>Valóban nem tudta volna? A túlvilágon, melyben már félnapot
töltött, elvesztette-e emlékezetét? minden tudását a multból? apja
házát, testvérét, ismerőit, az úri kört, melyben nevelkedett,
mindezt a félhalál, vagy tán a hagymáz kitörölte-e
emlékezetéből?</p>
<p>Vagy tudta jól a multat, de sokkal jobban tetszett neki a jelen,
mint hogy azzal összekösse? tán most is fülébe csengett testvérének
keserű sírása, mely őt űzte s a pásztorsíp édes hangja, mely őt
vonta az apai háztól? <span class="pagenum"><a name="Page_39" id=
"Page_39">-39-</a></span></p>
<p>Vagy tán még most is azt hivé, hogy csak álmának folytatását
éli? s vak sorsára bizta magát?</p>
<p>Sem a nő, sem a fiu nem kérdezősködött többé multja felől.</p>
<p>Egy napon szalagos, üvegklárisos csecsebecséket hozott neki az
ifju, s gyöngéd czélzással kérdé tőle, ha nem volna-e kedve egy
napon elmenni vele a szomszéd falubeli paphoz?</p>
<p>A leány pirulva inte megegyezést. Másnap a jó öreg asszony
feltűzködé szép hosszú hajába a szalagot, klárisokat, s mezei
virágból koszorút font homlokára.</p>
<p>A leány lelkében tán visszarémlett ekkor, hogy valaha gyémántos
nászkoszorú égeté homlokát e könnyű hűs virágfüzér helyett, s úgy
mosolygott, úgy könyezett…</p>
<p>Az öreg asszony elkisérte őket a szomszéd faluig; gyalog mentek
odáig és az út rövid volt mégis.</p>
<p>Útközben kérdésbe jött, hogy mi legyen a leány neve, ha a pap
fogja kérdezni?</p>
<p>A leány nem akart hozzászólni. Nevezzék, a minek akarják.</p>
<p>– Nekem az Olt adta őt, mondá az ifju pásztor, s a Flóra név,
úgy hiszem, elég szép, nevezzük őt Olti Flórának.</p>
<p>A leány örült e névnek s így felmentek a paphoz; bejelenték,
hogy éltüket össze kivánják kötni. Két heti előhirdetmény után a
pap összeköté őket örök, széttörhetlen lánczával fogadásnak és
szerelemnek.</p>
<p>És tán ugyanazon napon, talán egy órában, hogy a rákosi családi
sírboltba a vén Petki Farkas egy idegen hullát temetett el nagy
könyhullatások között Ilonka leánya helyett, a megsiratott leány
alig három órányi távolban apja kastélyától egy juhászlegénynyel
esküdött össze az oltár előtt. Soha sem tudta meg senki.</p>
<p>A leánynak bizonyosan el kellett felednie multját az
idegrázkódás miatt, különben alig hihető, hogy kesergő apját
legalább akkor, midőn mind testvére, mind ő, nő <span class=
"pagenum"><a name="Page_40" id="Page_40">-40-</a></span> volt már
és anya, meg ne vigasztalta volna annak tudatásával, hogy él.
Lélekbuvárok előtt nem ismeretlenek azon esetek, hogy valaki erős
lelki és testi catastroph után az előtte történt életet egészen
elfelejtheti s annak emlékei csak úgy maradnak meg szívében, mint
látnoki szellemnél a születés előtti élet viszhangjai.</p>
<p>Évek mulva egy napon az öreg Petki Csik-Szeredába utazva, a mint
hintajával egy lejtőn felfelé kapaszkodott, a hegyoldalból fiatal
paraszt menyecskét lát alájönni, feje kendővel bekötve, rövid
ingujjakkal, kurta rásaszoknyában, mezitláb. Fején magas kétfülü
korsót vitt.</p>
<p>Az öreg elbámulva szemlélte ez asszony arczát, ki csendesen
dudolva haladt el hintaja mellett.</p>
<p>– Ha Ilonka leányom, szegény, a sírban nem feküdnék, azt hinném,
hogy ő az.</p>
<p>Még azután is utána nézett sokáig, s minthogy hintaját a lejtőn
meg nem állíthatá, leszállítá a bakról egyik csatlósát s kivőn
tarsolyából két arany forintot.</p>
<p>– Nesze, fuss azon asszony után és add neki ezt a két forintot,
mondjad, hogy vegyen magának lábbelit, ne járjon mezitláb.</p>
<p>Az öreg nem tűrhette, hogy gyönge lábait megvérezze a tarló egy
nőnek, a ki az ő kedves leányához hasonlít!…</p>
<p>Otthon elbeszélte az esetet az öreg Petki Bárczay és Erzsi
leánya előtt, s nem sok időre ezen eset után csendesen
meghalálozék.</p>
<p>De Bárczayné fejéből nem ment ki e történet. Gyakran napokig
elkutatta a környék minden falvait, ha nem találna-e rá azon
asszonyra, a kit apja látott? A falubeli asszonyok közt szalagot,
klárist osztott ki, remélve, hogy egyszer az is oda fog jönni, a
kit keres; s hogy nem jött magától, még erősebben kezdte hinni,
hogy ő az.</p>
<p>Egy este, hogy hazafelé térne kisérő csatlósaival, egy
völgymélyedésből valami ismeretes dal hangzott fel hozzá: a «Repülj
fecském» dala volt az. Rögtön arra fordítá a kantárszárat s oda
lovagolva, egy kis barna fiut látott <span class="pagenum"><a name=
"Page_41" id="Page_41">-41-</a></span> maga előtt, ki juhait
őrizve, kutyája mellett furulyálgatott.</p>
<p>Bárczayné leszállt hozzá s oda intve őt magához, leveteté vele
kalapját, hogy vonásait jobban lássa. Tán csalódás volt; de azok
oly ismerősöknek látszottak előtte. Azokat a szemeket első
tekintetre meg lehetett ismerni. A fiu mintegy nyolcz éves
lehetett.</p>
<p>– Kitől tanultad te azt a szép nótát? kérdé nyájasan tőle.</p>
<p>– Apámtól, anyámtól; felelé az búsan.</p>
<p>– Hol vannak szüleid? kérdé Bárczayné dobogó kebellel.</p>
<p>– Meghaltak, felelt a fiu és elkezde sirni.</p>
<p>– És senkid sincsen?</p>
<p>– Az öreganyám él.</p>
<p>– Vezess hozzá, mondá Bárczayné, kézen fogva a gyermeket, s az
szemérmes félelemmel vezette őt a kis kunyhóig, hol egy hallgatag
vén asszony ült, kinek beesett szemein meglátszott, hogy azok sok
könyet sirtak.</p>
<p>– Ki volt e gyermek anyja? kérdé esdő tekintettel Bárczayné a
vén juhásznétól.</p>
<p>Az híven elmondott mindent; kiket a titok érdekelt, halva voltak
mindketten; elmondá, hogy egy éjszakán az Oltból hült tetemet
fogott ki gyermeke, azt föléleszté, nőül vette, sokáig éltek együtt
boldogul, s jó volt hozzájuk az Isten, mert együtt haltak meg mind
a ketten. A férj lázba esett, a nő ápolta és ráragadt; így
meghaltak egyszerre szépen, ott feküsznek egy sír alatt, a virágos
kert közepén rozmarin-bokrok aljában. Csak e gyermek maradt
utánuk.</p>
<p>Bárczayné könye a gyermek fejére hullott, a kit keblére
szorított. Az agg nő is jajveszékelt, de nála elfogyott már a
köny.</p>
<p>Innen elvezetteté magát a sírhoz, mely alatt testvére nyugszik,
s hogy rágondolt, miszerint az még évekig élt azután, mikor ő
halála miatt gyászt viselt, s egyszer sem <span class=
"pagenum"><a name="Page_42" id="Page_42">-42-</a></span>
találkozhatott vele az életben, alig birta magát fentartani.</p>
<p>Leszakított egy szálat a rozmarinból, melyet testvérének hamva
táplált, s azt keblébe rejtve, megkérte az öreg asszonyt, hogy
jőjjön kis fiával együtt kastélyába, hol sorsukról gondoskodni
fog.</p>
<p>Az aggnő már nem akart megválni a kunyhótól, hol élte reményeit
látta felvirulni és a sírtól, mely azokat eltemette, hanem kis
unokáját átadta a delnő könyörgésére, rábízva, hogy szeresse azt,
mert az ahhoz van szokva.</p>
<p>Bárczayné haza vitte a gyermeket, elmondá férjének az eseményt.
Neki is volt kis gyermeke, egy évvel fiatalabb amannál. Együtt
nevelte fel s hozzászoktatták, hogy azt «bátyjának» nevezze.</p>
<p>Midőn megnőtt a fiu, elnevezték Székely Istvánnak s jószágot
adtak kezébe, melyben később családja is megmaradott.</p>
<p>Nyiltan világ elé nem hozhatták a rokonságot, az eltünt testvér
neve iránti kötelességből.</p>
<p>Annak el kellett temetve lenni az ősi sírbolt alatt, meghalva
menyegzője napján. De az aranyos sírkő előtt, melyre neve volt
felirva, nem sírt többé senki, e helyett minden évben egy napon
elvándorolt az egész család egy távol eső völgybe, ott egy kis domb
előtt töltöttek nehány órát, s az napon nem volt vigalomnak helye a
háznál.</p>
<p>A titok még így is elszivárgott s az emberek gyalázatnak tarták
az Ilonka esetét, mert így szokás itélni a világban.</p>
<p>Hanem az ifjabb Bárczay még meglett ember korában is mindig
«édes bátyjának» nevezé Székely Istvánt, s jószágában részesíté… és
a dolgot sokan tudták…</p>
<hr class="chap" />
<p><span class="pagenum"><a name="Page_43" id=
"Page_43">-43-</a></span></p>
<h2>HÁROMSZÉKI LEÁNYOK.</h2>
<p class="center">(Elbeszélés.)</p>
<p>Történtek ezen dolgok az ezerhatszázkilenczvenkettedik
esztendőben, a midőn sok siralmas állapot esett jó
Erdélyországban.</p>
<p>Valamint mindenkor, úgy ez időben is a sok szerencsétlenségből,
hadjárásból, pusztításból, döghalálból, éhinségből legkevesebb
jutott a székelyföldre, a minek azonban természetes okai vannak: a
székelyföld lakosai nem birtak soha felesleges aranynyal és
ezüsttel, a mi a hadjáratokat rájuk vonta volna, ellenben mindig
elég vassal, mely azokat távol tartsa. Valami nagyon nagy urak nem
éltek közöttük, kik fejedelemségre, királyságra vágytak volna, s
így önmagukkal sem sok bajuk volt; hegyeik levegője mennyországi,
vizei kristály, boruk nem terem, ezért a mirigy sem sok tápanyagot
talált közöttük, hogy pedig az Isten egyéb itt meg nem nevezett
ostorait távol tartá tőlük, azt tulajdonítsd annak, hogy a székely
nép nemcsak templomában, hanem szivében is viselé az Istent,
elannyira, hogy káromkodást nem lehete hallani az egész
székelyföldön, hanem ha megharagíttaték a székely, annyit mondott:
«hogy a Jézus ne verjen meg!» még akkor is oda tette azt, hogy
«ne!» meggondolván, hogy milyen nagy szerencsétlenség származhatnék
abból, ha onnan elhagyná.<a name="FNanchor_4" id=
"FNanchor_4"></a><a href="#Footnote_4" class="fnanchor">4)</a>
<span class="pagenum"><a name="Page_44" id=
"Page_44">-44-</a></span></p>
<p>Ezért is volt oly boldog nép a székely és megérdemlé azt.</p>
<p>Ilyen boldog ember vala a sok között Dankos András uram,
Háromszéknek Uzon helységében.</p>
<p>Valóságos lófeő székely vala, a ki huszonnégy embernek
parancsolt, ha táborba rendelteték, s nem egyszer járt
odakinn<a name="FNanchor_5" id="FNanchor_5"></a><a href=
"#Footnote_5" class="fnanchor">5)</a> a vármegyéken a székely
nemesség küldöttségeivel.</p>
<p>A templommal átellenben volt a curiája, szép zsindelyes ház
építve rajta, minden szál zsindely gömbölyűre faragva, s bóbitás
faékkel fúrva a másikba, hogy nem különben nézett ki, mint egy
párthus vitéz pikkelyes pánczélja; a ház előtt széles nagy folyosó,
czifrára faragott rácscsal elrekesztve, az ablakok köze tele
illatos virággal, mik eleven függönyt képeztek előttük; körül magas
nyírfából fonott sövény, melyet az utczára fekvő oldalon
deszkakerítés válta fel, közepén egy roppant nagy kapuval, melynek
befödelezett teteje alatt egész kis erősség volt a napra kiülve
tollászkodó galambok számára készítve, a két kapubálvány között
pedig a porta tetején olvasható vala jó faragott betűkben:</p>
<p>«Ezen házat építé Úrnak Istennek segítségével Ns. Dankos And.;
Anno Dom. MDCLXVII.»</p>
<p>Tehát huszonöt esztendő óta tölté benn idejét a jámbor férfi, és
azalatt meggazdagodott külső-belső gazdasága: udvara tele apró
marhával, istállói jármos ökörrel, az ólak tele röfögő állatokkal,
repülő barmok ketreczekbe zárva, hogy a szép virágos kertet ott a
ház elején el ne pusztítsák; külön pedig egy jó fenyőfaderekakból
rovott akol négy hámos ló számára; ugyanannyi hátas paripa a másik
rekeszben.</p>
<p>S hogy a négy hátas paripa ne álljon hiába, három derék legény
fia is volt a jó András úrnak: János, Márton, Gábor, olyan szálas
legény mind a három, hogy meg <span class="pagenum"><a name=
"Page_45" id="Page_45">-45-</a></span> kellett hajolniok, a mikor a
zábén kijöttek, s a három derék fiu mellé egy szép hajadon leánya,
Rozáli, kit a falu szépségének tartott minden ember, s minthogy
édes anyja már meghalt s a leány különben is igen szelid és jó
volt, úgy tekinté őt minden öreg asszony, mintha saját édes
gyermeke volna, és minden ifju legény, mintha édes testvérét
tisztelné benne; sőt maga a tiszteletes úr, Ábrahámfalvi Ábris úr ő
kegyelme, úgy tüntette őt fel az ifju leányzók előtt, mint
példaképét minden erénynek és jó erkölcsöknek.</p>
<p>András úr fiai közül a legnagyobbik, János, elérvén azon időt,
mikor illendő az ifju embernek körültekinteni, hogy magához hasonló
élettársat találjon, csakhamar fellelé azt a szomszédjokban lakó
Bartha Katiczában, ki, épen akkor apja-anyja meghalván, árvaságra
jutott, s megtetszvén a leányzó személye az ifjunak, megkérte
apját, hogy engedje azt neki hitvestársul venni.</p>
<p>Mert az életben, kivált szegény emberek életében nem olyan
könnyű ám a szerelmes történetek útba igazítása, mint a hogy a
költő urak a papiroson el szokták végezni, hanem ha az ember
valakit megszeret, előbb végig kell azt gondolni, hogy attól aztán
csak ásó-kapa választja el, hogy annak erényeitől és hibáitól az
egész család boldogulása függ.</p>
<p>András úr tehát megértvén a dolgot, elébb megkiváná ismerni a
leányzót, együvé járatta őt saját leányával, s csak a midőn azt
látta, hogy Rozáli mily végtelenül megszereté Katiczát, hogy
csaknem elválhatlanok kezdenek lenni, akkor hitte el, hogy annak
igen derék leánynak kell lenni, mert Rozáli különben nem
szerethetné őt.</p>
<p>Pedig mily két egymástól különböző jellem volt e két leány!
Rozáli gyengéd, szőke, fehér arczu, szelid tekintetű gyermek, kinek
szájából alig lehetett szót hallani, hanem csukva is elég szépek
voltak azok, s ha kék szemeit fölveté valakire, nincs az az ékesen
irott instantia, melyből többet lehessen kiolvasni, mint azokból,
magaviselete, <span class="pagenum"><a name="Page_46" id=
"Page_46">-46-</a></span> mintha mindig templomban volna, oly
szerény, oly szelid, s ha sokáig nézte volna valaki az arczát,
bizonyosan meghatotta volna a mondhatlan búskomolyság, mely azt oly
halaványnyá tevé.</p>
<p>Mily más volt Katicza ennél! Magas, nyulánk, gyors, mint a
zerge, villámló fekete szemekkel; hosszú fekete haját, ha olykor
kibontá, leért a sarkáig, piros pozsgás arcza vagy nevetett, vagy
haragudott, de soha sem volt békés állapotban, hasonló eset volt
cseresnyepiros ajkaival is, melyek mint a bibliai olajos korsó
olajból, soha ki nem fogyának ékes beszédből, hanem kötődtek,
czivódtak ha kellett egyszerre hat ellenséggel, s két gömbölyű
karja akármely férfinak meggyűjtötte volna a baját, ha annak
vesztére mozgásba találá hozni.</p>
<p>És épen azért szerette egymást a két leány, mert a mi saját
természetéből hiányzott, azt a másikban mint tökéletességet
csodálta, és ez mindenütt így van a természetben, az ellentétek
szeretik egymást, az északi mágnes a délihez vonzódik, az erős a
gyöngét, a szőke a barnát, a szilaj a szelidet szereti és viszont
megfordítva.</p>
<p>A szép Katicza már egészen úgy tekinteték, mint a családhoz
tartozó tag, és senki sem talált benne semmi okot a megütközésre,
hogy ez árva leány, nehogy otthon egymagára legyen, addig is, míg a
farsang eljön, s a munkás nép ráér a lakadalmazásra, egész napokat
a Dankosék házánál tölte, sőt gyakran éjszakára is ott maradt,
megosztva Rozálival annak szűz fekhelyét; mert hisz néhány hét
mulva úgyis János nejévé kellett lennie.</p>
<p>Azonban, ime mily hiábavaló minden emberi szándék! a nélkül,
hogy legkevésbé megelőzte volna a hír, a nélkül, hogy Isten
előleges jelek által, üstökös csillaggal avagy földrengéssel
tudtára adta volna a népnek a maga haragját, álló békesség idején
keresztülront a havasokon egy iszonytató tatárcsorda s éjszakának
idején rajta rohanva Uzonra, elkezdi annak lakosait mészárolni, s
hogy az ijedség nagyobb legyen, köröskörül felgyújtja a falut.
<span class="pagenum"><a name="Page_47" id=
"Page_47">-47-</a></span></p>
<p>A békében alvó lakosok az istentelen lármára felugrálva
ágyaikból, a mint a rémséges tűzlángnál az utczára kifutottak, ama
pokolbeli hadak menten leapríták őket, a fehérnépeket, leányokat,
asszonyokat pedig szőrkötelekre fűzve, lovaikhoz kötötték és a nagy
éjszakai zavarban azt tehették a néppel, a mit akartak, mert
vezetője nem volt.</p>
<p>Dankosék háza épen a templom előtt lévén, nekik még maradt annyi
idejük, hogy a férfiak a négy hátas paripa kötőfékjét elvagdalva,
azokra felkaphassanak, a két leány szobájába bekiáltottak, hogy
gyorsan, a mi kedves előttük, ragadják fel és jőjjenek! Mi lett
volna a két leány előtt kedvesebb, mint kedveseik fegyverei?
Hirtelen lekapkodták a falról a kardokat és kopjákat és semmit
egyebet nem szabadítván meg a pusztításból, úgy rohantak ki az
udvarra, alig lévén rajtuk egyéb öltözet, mint a melyben
aludtak.</p>
<p>Az öregebbik testvér hirtelen maga mellé kapta nyeregbe
Katiczát, az ifjabbik Rozálit, az öreg Dankos és a legifjabb
szélrűl álltak s így rohantak ki az utczára. Még ott csak néhány
száguldozó tatárral találkozának, kik égő csóvákat hajigáltak a
háztetőkre, azokat hevenyében leaprították; azzal bekiáltottak
tiszteletes Ábrahámfalvi Ábris úrhoz, hogy siessen hozzájuk
csatlakozni, kit is közrevéve, nyargalának kifelé a tulsó
faluvégen, a holott minden kapuban találkoztak menekvő atyafiakkal,
kiket magukhoz csatolva, végre olyan szép számra növekedtek, hogy
kevés elszántsággal sikerült nekik a falu végét elálló tatárokon
keresztül utat törni, s mielőtt azok nagyobb számmal üldözésükre
eredhettek volna, elmenekültek a bükkszádi erdők közé s csak ott
állapodának meg, visszatekintve könyhullató szemmel elhagyott
falujokra.</p>
<p>Tűzben, lángban állt ez már egészen, legmagasabban lobogott ki a
lángból a szentegyház tornya, mint egy égő fáklya. Mikor fogják ott
ismét hallani az Isten igéjét?</p>
<p>Mikor aztán reggelre kelve ott számba vették egymást a szegény
menekültek, alig egy harmada volt ott a lakosságnak, <span class=
"pagenum"><a name="Page_48" id="Page_48">-48-</a></span> a többivel
mi történt? boldog Isten tudja. Sok volt, ki fiát nem találta, sok
fiu nem találta apját, férj nejét, testvér testvérét, és a nagy
sírás hangjai az egekig is hatottak.</p>
<p>Még e nagy szerencsétlenségben is legboldogabb volt a
Dankos-család, ők mindnyájan együtt voltak. Nem mentettek ugyan meg
vagyonukból egyebet, mint négy kardot és négy háti paripát, ámde a
gyermekek fiatalok voltak még, s előttük állt az élet.</p>
<p>Az a négy kard és az a négy háti ló azután sok nagy dologban
lett munkás, a körüllevő székelység hadi csapatokat formált a
betörő tatárok ellen, s a mint Csíkba átrontottak, a szoros utak
között agyba-főbe verték őket, úgy, hogy azok nagy dúlfúlva
száguldottak vissza Háromszékbe, ott újra Kézdivásárhely alá érve,
a bandériumok által törettek össze, ekkor aztán minden oldalról
rájok járt a rúd; akármerre futottak, mindenütt ütötték, de azért
nem mentek ki az országból sehova; végre nekik jött a döghalál, s
mint mikor a vidéket meglepett sáskára eljön a négynapos eső, úgy
hullottak rakásra mindenütt.</p>
<p>Lőn tehát a székelyföldön háború, éhség és döghalál.</p>
<p>A tatárok kipusztultával az elpusztult falvak népei, a kik
megmaradtak, kezdtek ismét haza szállinkózni. Haza, haza! persze ha
lett volna hová hazamenni! az utczát nem lehete megismerni, nemhogy
a házat, melyben valaha laktak.</p>
<p>Egy elrongyolt, elsanyarult népcsapat tért egy pap vezetése
alatt Uzonba vissza.</p>
<p>Midőn közel értek az egykor oly szép helységhez, szíveik
elfacsarodtak, hogy nem ismertek arra többé. Nagy messze meredt elő
a templom leégett tornya, nagy fekete ablakaival, mint egy holt
bálvány bámulva le a borzalmak muzeumára. Romok és csontvázak
köröskörül.</p>
<p>A fából épült házak jártak legjobban, azok porrá égtek, de a
kőházak oldalain most is ott látszottak még a véres ujjak nyomai,
miket egy-egy gyermekkéz ott hagyott, a <span class=
"pagenum"><a name="Page_49" id="Page_49">-49-</a></span> kit
megöltek; az utczákon hevert asszony, gyermek és férfi halottan, az
elvadult ebeket kopjákkal kellett róluk elhajtani, s minden
megtalált hullában egy ismerőst kelle látni; becsületes családapák,
jó hűséges asszonyok, igaz keresztyén aggnők, kiket mindennap a
templomban lehete látni s derék hadakozó férfiak, mind ott
szerteszét feküdtek, saját házaik előtt, levágva. Volt nő, ki még
akkor is ölébe szorítá gyermekét, volt férfi, ki még akkor is
markába szorítva tartá kardját, és a föld, mintha el akarná takarni
e borzalmat, oly magas dudvát növeszte rövid idő alatt mindenütt,
hogy az utczát nem lehete megkülönböztetni az udvartól, mindenütt
derékig érő fűben és gazban járt az ember.</p>
<p>Elébb mindenki haza (!) ment. Fölkereste azt a helyet, melyben
lakott, tán egy leégett fa, vagy egy kiálló kapuzábé maradt meg, a
miről gyaníthatá, hogy ott az ő háza állott, vagy egy gödör, hogy
ott hajdan pinczéje volt.</p>
<p>Haza tértek Dankosék is. – A szép deszkakerítésnek, a magas
faragott kapunak híre sem volt; a virágos kert helyén nagy bűzös
lapuk nőttek meg, s a tágas szobákban akkorára magzott fel a
vadtorma, hogy az ablakon nézett ki. A fiaknak fegyverrel kellett
magukat védeni tulajdon kutyáik ellen, melyek erdei farkasokként
rohantak rájuk. A két leány be akart lépni a küszöbön, de ijedten
hátrált vissza, egy nőcseléd feküdt ott, félig megégve a mint a
gerendák ott ütötték; a kútba le volt eresztve a gém kámvája, s a
mint fel akarták húzni, hogy vizet merítsenek vele, veder helyett a
lovászt találták rá akasztva, kit a tatárok így fojtottak bele a
kútba.</p>
<p>És minden hazatérő ily borzalmakra lelt otthonában; a népség
eliszonyodva futott el telkeiről, s összegyűlve a templom előtt a
piaczon, sírva fogadák, hogy ők elhagyják ez irtózatos helyet, el
az országot, elköltöznek más ég alá, hová e borzasztó helyek
emlékei nem kisérik.</p>
<p>Meghallá ezt Dankos András, s megfeddé a zúgolódókat
<span class="pagenum"><a name="Page_50" id=
"Page_50">-50-</a></span> szép szóval: elmondván nekik, hogy nem
abban áll a derék lelkek dicsősége, elhagyni a hazát, mikor
szenved, hanem együtt szenvedni vele; hogy őseink, mikor bejöttek,
épen oly üresen találtak mindent, mégis megszerették ezt a helyet,
hogy többször is elpusztúlt már Székelyország, Magyarország
annyira, hogy egy napi járó földön lehetett találni egy embert,
mégis újra felszaporodtunk; most se menjünk hát tovább; vesztettünk
ugyan sokat, de meg sem vesztettünk mindent. Meg van alattunk a
föld, s felettünk meg van az Isten; újra kezdjük az életet:
építünk, szántunk, vetünk, a föld mindent megád, s Isten áldása
lesz rajtunk itthon.</p>
<p>Addig-addig beszélt együgyü szavakkal a népnek, míg megerősíté
annak szívét, mely már nagyon el volt alázva a nyomor és borzalom
által; az Istenben vetett bizalom új lelket önte beléjök, s midőn
tiszteletes Ábrahámfalvi uram megjelene közöttük, kérve kérték,
hogy tartson közöttük isteni tiszteletet, mert ők e hazában
maradnak.</p>
<p>Templom nem volt, de megmaradt még a sírbolt, melyből a barbárok
kihányták a halottakat; most azt kitakaríták a hívek;
koporsódarabokból szószéket állítának fel, arra felállva, monda
imádságot velük együtt a pap; könyve nem volt, csak úgy szívből
mondta, és tetszett az Istennek, mert megerősíté általa a nép
szívét, hogy többé ne érezze a fájdalmat és iszonyatot, mely
elfogta, midőn pusztult telkére lépett; ketten-hárman
összeszövetkeztek; legelébb a talált holtakat temették el,
betakarva őket friss pázsittal, azután lekaszálták az utczákról a
füvet, kimérték mindenkinek a háza helyét, csoportonkint feloszták
egymást, – kinek lova volt szántott maga és szomszédjai helyett, a
ki faragáshoz értett építette a szántók házait, minden kéz a
munkához látott, apraja nagyja, s néhány hét alatt szegényül bár és
összehuzódva, de mégis fedél alatt volt minden ember, s beszántva,
bevetve egy-egy kis darab föld, a miből majd meglehetett élni.</p>
<p>De addig, addig! míg a vetésből gabona, a gabonából <span class=
"pagenum"><a name="Page_51" id="Page_51">-51-</a></span> kenyér
lesz, miből fog élni a szegény nép? Az ország jobban el volt
foglalva a maga bajával, mint hogy törődhetett volna velök, s
bizony azon időben elég ember halt meg éhen a téjjel-mézzel folyó
hazában.</p>
<p>A kinek egy járomszege sem maradt, annak mindent újból kell
kezdeni, s bár a székely ezermester és mindent meg tud csinálni,
úgy hogy képes fából pótolni a vasat, mégis kezdő gazda
szorgalmának oly kevés láttatja van, mert a mit más félretenne,
neki azt mulhatlan szükségeire kell kiadni.</p>
<p>Ilyenkor legszánalomraméltóbbak voltak a nők, mert nekik még
csak az a vigasztalásuk sem volt, hogy a férfiak munkáiban
segíthessenek. Szántás, vetés, házépítés náluk nélkül megtörténik,
s a mi női munkák szoktak lenni, azoktól hiányzott az alap, a
fonástól a kender, s a háztartástól a ház.</p>
<p>A szegény családapáknak ásóra kapára is alig volt pénzük, nem
hogy leányaik tisztességes viseletéről gondoskodhattak volna, és
sok hajadon, mikor a kenyeret megszegve eléje tevék,
orczapirulással nyult ahhoz s könyei hullottak reá, mert apjának,
vagy testvérének véres veritéke szerzette azt, és ő nem
könnyíthetett rajtuk.</p>
<p>Szomszéd falukba jártak napszámba az uzoni fiuk, hogy az
aratásig kitarthassák családaikat, mert dolgozni tud a székely, de
koldulni nem, csupán a templom fölépítésére gyűjtögetni járt
perselylyel két öreg ember országszerte és azok kaptak a begyűjtött
pénzből élelemre hónaponkint egy magyar forintot.</p>
<p>Nagyon érezték e terhes sorsot a székely leányok, szemrehányásul
esett nekik minden falat, s mentül jobb szívvel nyújtatott az
nekik, annál keserűbb volt a szemrehányás, mert érzék, hogy a kik
őket annyira szeretik, azokon ők nem tudnak segíteni.</p>
<p>Egy napon tehát, valamennyi hajadon leány volt Uzonban, mind
összebeszélt, s megválasztva Katiczát és Rozálit, hogy lennének
szószólóik, elmenének a paphoz, a <span class="pagenum"><a name=
"Page_52" id="Page_52">-52-</a></span> holott a két választott
leány ilyen kivánságot terjeszte a tisztelendő úr elé:</p>
<p>Az uzoni leányok átlátva családjaik nyomoruságát, és hogy ők
mennyire terhére esne szülőiknek, elhatározák együtt és egyszerre,
hogy mindnyájan elmennek Brassóba és szolgálatba állnak, így
nemcsak családjaikat mentik fel a rájuk tett költségtől, hanem
időjártával még pénzzel is segíthetnek rajtok, mert hisz a székely
leányok munkássága és hűsége oly hírben áll, hogy könnyen kaphat
egy-egy ötven-hatvan forintot esztendei bérül, a mi azon időben a
székely földön nevezetes pénz volt. Nehogy pedig ez szégyennek
tessék bármely családra nézve is, hogy leánya idegen háznál
cselédképen szolgál, épen azért határozák el, hogy mindnyájan
egyszerre elmenjenek, és a midőn esztendejük kitelik, ismét
egyszerre térjenek vissza; ilyformán egy családnak sem lesz mi
szégyent a másik szemére vetni.</p>
<p>A jó öreg pap elérzékenyedett ezeket hallva, hogy a könyek ültek
ki szemébe.</p>
<p>– Nemhogy szégyen volna, a mit cselekesztek, édes jó leányaim,
szólt hozzájuk biztató szavakkal, hanem a legnemesebb tett, a mi
nemes leányhoz illik. A munka meg nem aláz senkit, legkevésbbé
pedig az olyan munka, melyet a szerencsétlenség mért reánk; lám az
Isten választott népének patriarchája, Jákob, kétszer hét
esztendeig szolgált az ő atyjának házán kívül, mi volna hát a
szolgálatban szégyen reátok nézve, ha erkölcseitek megőrzitek
abban?</p>
<p>Ekként szépen megvigasztalva a derék leányok szíveit a
bibliából, ő maga házról házra eljárt velük, mint egy ünnepélyes
búcsújárással, az apáknak, anyáknak tudtul adandó ékes szavakban
leányaik akaratját, s bár mindenütt nagy küzdése volt az apák
büszkesége s az anyák siralmas aggodalmai ellen, segített azt
hathatósan legyőzni és mindenütt sikerült nagy munkája.</p>
<p>Legnagyobb volt e munka a Dankos-családnál. Ki volt <span class=
"pagenum"><a name="Page_53" id="Page_53">-53-</a></span> olyan
büszke leányára, mint András Rozálira, a falu szépségére, és János
jegyesére, Katiczára, kinek régen nejének kellett volna már lenni,
ha a véletlen csapása közbe nem sújt? és most ők lelkeik
bálványait, szíveik örömeit elbocsássák magukra a világba, megalázó
szolgálatra? hogy azt mondhassák az irígyek: ime az uzoni székelyek
nem tudják tartani leányaikat, hanem szolgálatba küldik, hogy még
unokáikon is rajtok száradjon a csúfság, hogy az uzoni leányokat
német szóra küldik Brassóba becsülettanulni; ki tudja, milyen
becsületet hoznak onnan vissza? Hát ha egy vagy más el talál
közülök tántorodni, ki veszi le az egész nemzetségről a szégyent?
hát ha elbetegszik, elhal, ki ápolja, ki temeti el? Nem! ha nem
volt elég, hogy dolgoztak eddig az uzoni férfiak reggeltől estig,
inkább éjet napot egygyé fognak tenni, de még sem hagyják
megtörténni azt a példát, hogy leányaikat hajadon korukban
madárszárnyra bocsáták!</p>
<p>Itt aztán kifogyott a tisztelendő úr a bibliából, de előállt
helyette a női ékesszólás.</p>
<p>A két leány kétfelől oda kapaszkodott András úr nyakába s
ostromolni kezdték őt minden oldalról, könnyü lesz kitalálni,
melyik lány melyik szót mondta?</p>
<p>– Ha kegyelmetek minket szeret, mi is csak azt teszszük;
kegyelmetek értünk fárad, mi pedig kegyelmetekért. Ezt Rozáli
mondá.</p>
<p>– Hadd beszéljenek az irigyek, az a mi gondunk lesz, hogy
kegyelmetek unokái büszkék legyenek anyjaikra. Így szólt
Katicza.</p>
<p>– Kegyelmed tudná-e hinni, hogy ott minket gyalázat ér? hogy
valaki közülünk rossz lehet? Mondá Rozáli, alig találva kifejezést
arra, a mit mondani akart.</p>
<p>– Ott leszek én, kiálta büszkén Katicza, mintha ő nem is leány
volna; és fogadom, hogy míg én élek, háromszéki leányt gyalázat nem
fog érni, vagy ezzel az én két kezemmel fojtogatom meg, s megvédem
én, a ki velem tart, ha a limbusban leszünk is! <span class=
"pagenum"><a name="Page_54" id="Page_54">-54-</a></span></p>
<p>– Azután mitől féltenek kegyelmetek bennünket? hisz itt a
szomszédban leszünk, csak egy ugrás ide Brassó, minden héten
láthatnak bennünket; s aztán olyan jó népek azok a brassóiak,
derék, becsületes szászok, a székely leányt úgy tartják, mint saját
gyermeküket, tudom, beszéltem több székely leánynyal, mert sokan
szolgálnak ott.</p>
<p>– Oh de mennyi! vágott közbe Katicza, Csikból, Udvarhelyről,
Háromszékből több van Brassóban székely leány, hogy sokat ne
mondjak, – négyezernél, úgy szólván nem is lakik ott egyéb, mint
székely leány; de hiszen azt mondom, meg ne haragítsanak bennünket
a jó brassóiak, mert ha kanóczot vetnek közénk, ez a négyezer leány
fölveti őket, mint puskapor, a légbe!</p>
<p>Katicza beszédén kaczagni kezdtek az öregek, s hol a nevetés
megjelen, ott már az engedés is közel van. Utoljára a jó öreg pap
felajánlá magát, hogy ő maga elmegy a leányokkal Brassóba, s
beszélvén személyesen a papokkal s királybiróval, lelkeikre fogja
őket kötni, s addig vissza nem jő, míg mindnyájukat jó sorsba nem
helyezé.</p>
<p>E szókra minden leány nagy zsivajjal rohant a férfiak és
asszonyok közé, vidám hangon kiáltozva:</p>
<p>– Ne búsuljanak kegyelmetek, láthatják, hogy mi sem sírunk,
igen! nevetünk, danolunk, soha se aggódjanak értünk.</p>
<p>Azzal röviden, könytelen búcsut vettek övéiktől, kis
tarisznyáikat botra akasztva vállaikra tették, s a jó tisztelendő
vezetése alatt gyalog sorban megindultak vigan Brassó felé.</p>
<p>Szülőik, bátyjaik elkisérték őket a falu végeig, el az első
dombig, azután a völgyig, ismét a második dombig, s a harmadik
völgyig; a lányok közül egynek sem hullt egy könye is. Ott
elmaradtak a rokonok; a leányok vigan mentek tovább, párosával
egymásba fogózva; a ki szemközt találkozott velük, mondogatá
magában: ejnye de víg leányok, s tán gondolt egyebet. Egyik szebb
volt mint a <span class="pagenum"><a name="Page_55" id=
"Page_55">-55-</a></span> másik, legelől a két szépek szépe: Rozáli
és Katicza egymás vállait ölelve s jó kedvvel, délczegen lépve
előre.</p>
<p>Ahogy rokonaikat elhagyták, valami víg danát kezdtek el dalolni,
hogy azok hallhassák, milyen jó kedvvel haladnak ők tova; mikor
aztán annyira elmentek, hogy azok nem hallhatták a dalt többé, sem
rájuk nem láthattak, ott lassankint csendesebb lett a víg ének,
lassúbb lett a víg szökellő járás; végre elfogyott az ajkakon a
dal, a tánczolva lejtő csapat megállt és egymás nyakába borulva a
leányok elkezdének sírni keservesen, – keservesen. – A jó pap szíve
majd meghasadt.</p>
<p>A jó öreg tiszteletes, ő maga eljárván az illető előljáróságokat
Brassóban s a dolgok mibenlétét fölfedvén előttük, addig vissza nem
tért Uzonba, a míg személyesen meg nem győződék felőle, kit hová,
milyen házhoz szegődtetének el? hogy arról mind hírt vihessen
otthon levő szüleiknek.</p>
<p>A mi két leányunknak oly különösen kedvezett a szerencse, hogy
ők épen két egymással szemközt levő házba jutottak, úgy, hogy
minden pillanatban keresztülkasul beszélgethettek egymáshoz.</p>
<p>Az egyik házi gazdája lőn a városi syndicus, a másiké pedig a
fürmender.</p>
<p>A syndicust hítták nagyuram Sziksz uramnak, a fürmendert
nagyuram Weimuth uramnak.</p>
<p>A syndicus volt egy harmincz és negyven közti fiatal nőtelen
ember, kisded, alacsony termetű, szőkehaju, erősen ragyás ábrázatú,
melyet megborotválva viselt, csupán köröskörül a képe alatt hagyva
meg szakállát, mely olyan szőke volt, hogy ősznek is beillenék.</p>
<p>Sziksz úr azonban saját különös hírben állott, ő volt mint
mondani szokták a város kakasa: minden lánynak szépet tenni, minden
menyecskének udvarolni, örökké vőlegény hírben állni és sohasem
házasodni, a szép szolgálók képeit megcsipkedni, minden leányt
elbolondítani és utánuk bolondúlni; csintalan beszédeket mondani,
és <span class="pagenum"><a name="Page_56" id=
"Page_56">-56-</a></span> magáról sok mindenféle anekdotát
mondatni; bálokban előltánczolni és minden lakodalomnál vőfélységet
viselni és más efféle egyebek, melyek mind elégségesek voltak arra,
hogy őt a közvélemény előtt gonosz kikiáltott kakassá kukoríkolják
ki, a kitől ugyan kellett ám magát őrizni minden jámbor hajadonnak,
s ha találkozott vele az utczán tisztességes leányzó, méltán
szólíthatá őt meg e szóval: «félek ám én kendtől.»</p>
<p>Vala pedig ez úri embernek egy öreg asszonyság édes anyja, a ki
egy igen tisztes, kegyes, istenfélő asszonyság vala; nem mozdult ki
soha a szobájából, csak mikor templomba mene, és nem nyitotta ki
egyébkor az ablakát, hanem ha valamelyik szomszédasszony oda jött
az ablakra beszélgetni.</p>
<p>Ez egész nap imádkozék és kegyes dolgokkal foglalá el elméjét,
és épen nem törődött fiának bolondságaival s midőn egy vagy más
tudomására esett belőlük, csak a kezeit tevé össze és nagyott
sohajtott.</p>
<p>Az átellenben lakó ház tulajdonosa, a fürmender, vajmi egészen
más ember vala; Weimuth uram maga volt a legszigorúbb erkölcs.
Mikor az utczán ment, soha félre nem nézett, és soha sem tarthatá
megfogható dolognak, miként vetheti férfiu szemeit bármely
asszonyszemélyre, kivéve, ha tulajdon hitvestársa, nem gondolván
meg, hogy az embernek a saját hitvestársa is idegen személy volt
addig, a míg szemeit rá nem vetette.</p>
<p>Vala pedig az egyetlen alak, a melyre ő saját szemeit vetheté,
legkevésbé alkalmatos arra, hogy szemeit valaki rajta legeltesse.
Weimuthné asszonyom magas, száraz alak volt, nagy hegyes állal,
kidülledt rideg homlokkal, melyről két kigyóforma szemöldök
kanyarodott le két vasvilla szem fölé, iszonyu csontos kezekkel,
örökös haragos, durczás képpel; hallgatva nagy ritkán lehete látni,
a legkisebb terjedelmű hang pedig, melyen szólni szokott, beillett
lármának, úgy, hogy a kik a fürmender úrral kötődni szerettek,
ráfogták, hogy felesége még álmában is pöröl, <span class=
"pagenum"><a name="Page_57" id="Page_57">-57-</a></span> a mikor
más ember hallgat és e miatt viselete és frizurája mindig úgy
nézett ki, mintha valakivel épen tépászkodott volna, a mi a külső
kellemetességnek nem igen nagy előmozdítására szolgál.</p>
<p>Hát még a cselédek mit nem tudtak beszélni róla? Soha sem volt,
a ki őt Mihálytól Györgyig ki tudta volna állni, sőt gyakran egy év
alatt hat szolgáló is megfordult nála, a mi kis városban nagyon
gonosz természetre mutat.</p>
<p>Egész nap csörtetett, pörölt a szolgálóival; semmi sem volt neki
jó, a mit tettek.</p>
<p>Majd a leves volt neki kozmás, majd a tányérok piszkosak, a
hússal mindig visszaküldte őket a mészároshoz, s felpanaszolt nekik
minden falatot.</p>
<p>Ha csinosan öltözködtek, az volt a lárma, hogy miért
czifrálkodnak? Ha szólt nekik valami legény, volt érte három napig
mit hallgatni, s ha épen Weimuth úrra talált valamelyik vagy
egyszer tekinteni, jaj volt annak, mert kiásta a szemeit.</p>
<p>Akármi fogyott el a háznál, annak mind a szolgáló volt az oka;
fa, liszt, só, zsír, a mit feltüzeltek, felfőztek, felrántottak, az
mind el volt lopva, dugva, tékozolva, és iszonyu dolog lett belőle,
hogy nem tartott örökké.</p>
<p>Ha egy gombostű elveszett az asztalról, felhányta érte az egész
házat, s jaj volt a leánynak, ha egy hasonló gombostűt talált a
motyói közt, már pedig a gombostűk abban az időben nagyon is
hasonlítottak egymáshoz.</p>
<p>Hát még ha ellentmondani talált! Könnyebb volna a rakétát
megszólítani, vagy az oldalba lőtt medvét kapaczitálni, mint
Weimuthné asszonyom színe előtt megállni egy cselédnek, a ki neki
visszafelelt, de ha vissza nem felelt sem használt semmit, ő azért
egész nap zúgott, morgott, patvarkodott, csakhogy valamivel
alantabb hangon.</p>
<p>A tört edényt megvette rajtuk, pedig az egész konyhája csupa
hasadt és elcsorbult edényből állt, s ha a kútra, vagy piaczra
jártak, soha sem hitte el nekik, hogy nem jöhettek volna hamarább.
<span class="pagenum"><a name="Page_58" id=
"Page_58">-58-</a></span></p>
<p>Képzelhetjük, hogy milyen különös szerencse volt ez esetben,
miszerint a két uzoni leány közül nem Katicza jutott Weimuthnéhoz,
és nem Rozáli Sziksz uramhoz; mert a míg Rozálit Sziksz uram
incselkedései halálos kétségbeesés között tartották volna, addig
másfelől Katicza Weimuthné asszonyomat minden héten megverte volna
hétszer!</p>
<p>Így azonban sokkal jobban történt. Sziksz uramnak Katicza piros
pozsgás arcza, eleven tüzes szemei s gömbölyü idomai tetszettek meg
jobban, a jámbor Weimuth pedig nagyon megnyugodott Rozáli szelid,
hallgatag személyében, s így lőnek mindketten elhelyezve a két
átellenes szomszéd házhoz.</p>
<p>Weimuthné asszonyom, hogy a pörölésen kezdje a bemutatást,
elmondá egy rohanás alatt a lehető legkiabálóbb hangon a
békeszerető leánynak, hogy mihez tartsa magát, mit kell és mit nem
szabad tenni? reggel felkelni, kávét megfőzni, kevés fát égetni, úr
csizmáit suvikszolni, piaczra elmenni, sokáig oda nem lenni,
mészároslegénnyel nem enyelegni, piaczi pénzből el nem lopni, mert
utána fog járni, hamar tüzet rakni, leves ki nem futni, lúd-kácsa
megtömni, asszonyát megfésülni, kis kutyát megmosdatni, szobát
kiseperni, virágot megöntözni, ágyakat megvetni, kútra elszaladni,
asztalt teríteni, ételt betálalni, a mi maradt eltenni, belőle nem
enni; tányért mosogatni, szapulni, vasalni, mángolni, köpülni,
magát jól viselni, különben elfogja csapni.</p>
<p>A szelid leány szépen kezet csókolt és igérte, hogy mindent el
fog végezni és nem lesz rá panasz.</p>
<p>Katicza másfelől a mint beköszöntött Sziksz uram édes anyjához,
ő beszélt neki: kikérdezve, hogy mi dolog lesz a háznál? s közben
olyan munkákat is fedezve föl, mik azelőtt a jó asszonyság házánál
gyakorlatban sem voltak, mint fonás, apró barom- és sertéshizlalás,
kertmívelés. «Ennek mind meg kell lenni, mondá Katicza, mert sokat
meg lehet vele takarítani, s nem kell a piaczról venni <span class=
"pagenum"><a name="Page_59" id="Page_59">-59-</a></span> mindent.
Azután én mindent egy szó nélkül elvégzek, azért tehát nem lesz
szükség magát azzal fárasztani sem az úrnak, sem az asszonynak,
hogy nekem valamit parancsolgassanak, mert egy az, hogy én nem
szeretem, ha rám lármáznak, más meg az, hogy míg valakinek eszébe
jutna egy dolog, már akkorra én azt el is végeztem. Hát csak a szó
szaporodnék vele.»</p>
<p>A jámbor asszonyság nagyon meg volt elégedve ez ajánlattal, ő
különben is sokkal kegyesebb természetű volt, mint hogy a
patvarkodást szeresse, s inkább megitta a tej alját, mint hogy
szolgálójával pereljen, hogy hová tette a tej színét? s megette a
kozmás levest inkább, mint hogy a konyhába fáradjon s magát görbe
szemekkel nézesse.</p>
<p>Ez tehát már tökéletesen meg volt győződve felőle, hogy Katicza
épen neki való leány. De még Sziksz úr is meg volt felőle győződve,
hogy ez neki való leány. Ő maga vezette fel a lépcsőkön a leányt a
padlásszobába, mely neki volt szánva, megmutatta, hol lesz a helye,
igen nyájasan bánt vele, egy párszor a szemébe iparkodott
kacsintani, mire a leány viszonzásul olyan szemeket vetett rá, mint
egy basiliscus, végre búcsú fejében egyet csipett rajta, mire a
leány olyat ütött a körmére, hogy bekapta volna, ha nem tom
milyenes lett volna is.</p>
<p>– Ejnye be átkozott hirtelen keze van ennek a leánynak!
szitkozódék Sziksz úr, a megütött körmeit szopogatva.</p>
<p>– Úgy kell neked! nagyon jól cselekvé, mondá édes anyja,
megörülvén, hogy még ebben a tekintetben is kedvére való leány
akadt a házhoz, s e percztől fogva az öreg asszony nagyra kezdé
becsülni Katiczát, s tökéletesen képesnek hitte őt arra, hogy
kedves fiát egyszer Isten igazában el fogja páholni, a mit az
mindenféle asszonyszemélyeken elkövetett istentelenségeiért
ugyancsak megérdemelt.</p>
<p>E becsülést Katicza iparkodott öregbíteni. Oly rend és tisztaság
állt a házhoz, a milyen azelőtt soha; égett a <span class=
"pagenum"><a name="Page_60" id="Page_60">-60-</a></span> keze alatt
minden munka, a konyha ragyogott, a szobák tiszták mint a tükör, az
ételek izletesek, az udvar felseperve, a kert tele virággal és
konyha-növényekkel, a tej kétszerte sűrűbb a tehénneli jó bánástól,
s ha kellett a pékkel és mészárossal perlekedni, nem volt szükség
ahhoz prókátort fogadni, elvégezte azt Katicza maga; s azt már meg
kellett neki engedni, hogy minden héten legalább egyszer kedvére
kipörölhesse magát, az már az ő gondja volt, hogy kivel? Csak akadt
rá, hol egy, hol más. És azért a jó asszonyság nemcsak hogy nem
haragudott, sőt nagyon jól érezte magát, hogy van egy bátor személy
a háznál, a ki ő helyette viaskodik, s úgy tekinté őt, mint
oltalmat és várőrséget a háznál.</p>
<p>Vajmi másképen folyának Rozáli napjai amoda át.</p>
<p>A szegény érzékeny szivű leány, ki sohasem hallott oda haza
egyebet nyájas, hizelgő beszédnél, kit otthon mint leányok tükrét,
példányát mutogattak a vének gyermekeiknek, ki szerény és alázatos
lett a szünteleni dicsérés és kedvezés miatt, most minden nap
szitokra ébredt, bármit tett, azért patvarkodást kellett hallani, s
a perpatvar szavai néha annyira nem voltak megválogatva, hogy a
szegény leány titokban sírva fakadt. Csak titokban, nehogy Katicza
meg találja tudni.</p>
<p>Egy napon azonban mégis csak megtudta.</p>
<p>A kutnál találkoztak. Katicza épen ott állt a szökőkut előtt, a
kőoroszlán alá tartva egy akkora korsót, hogy más leány
felfordítani sem tudná, ha tele van vízzel, nem hogy haza vinni.
Szép fekete haja széles két tekercsbe fonva kigyózott vállára,
izmos két gömbölyü karján fel volt kötve piros szalaggal a bő
patyolat ingujj, s a mint habzó fehér kötényét félig felemelve,
hogy el ne locsolja, kezét csipejére tevé, úgy nézett le a világra,
mint egy amazon hadvezér magyar vállban és posztó rokolyában!</p>
<p>Ekkor jön véletlen a kutra Rozáli, s Katicza meglátja, hogy a
leány szemei ki vannak sírva.</p>
<p>– Mi lelt? kérdé tőle megijedve. Ez habozni, kerülgetni
<span class="pagenum"><a name="Page_61" id=
"Page_61">-61-</a></span> kezde, de Katicza csak rajta volt, hogy
mondja ki mi baja?</p>
<p>Végre a leány kivallotta, hogy az asszonya nagyon megszidta,
mert azt hiszi, hogy az urára nézett, s neki azt mondta, hogy ő egy
«rossz személy».</p>
<p>Katicza csak elhalaványult, a düh elállta minden tagját, hogy
reszketett bele, azzal egy szót sem szólt, ott hagyta a korsót a
kuton, s mielőtt valaki megfoghatta volna, rohant Weimuthné
asszonyom házára.</p>
<p>Sem kérdett, sem hallott, berontott az ajtón, fel a lépcsőn,
keresztül a szobákon, ott találta Weimuthné asszonyomat, a mint
épen a kis kutyáját fésülte.</p>
<p>– Asszonyom! hallja az asszony! kiálta a leány magasan lihegő
kebellel; az én öcsém<a name="FNanchor_6" id=
"FNanchor_6"></a><a href="#Footnote_6" class="fnanchor">6)</a> az
asszonynál van szolgálatban, az én öcsém egy jámbor, becsületes,
szelid leány, az asszony pedig egy veszekedő teremtés, a ki
belekötne magukba a szentséges szentekbe is, ha valaha olyan helyre
juthatna, a hol azok laknak. De micsoda istentelen gyalázat az, az
én öcsémet Rozálit egy rossz személynek merni nevezni? tudja meg,
hogy az én öcsém becsületes nemes ember leánya, azt pedig, hogy én
ki vagyok, imádkozzék az Istennek, hogy meg ne tudja, mert ha én
egyszer megtudom, hogy az asszony Rozálit megbántotta, vagy csak
görbén is nézett rá, ne legyen becsületes leány a nevem, ha széjjel
nem verem a házát, és ha én még egyszer kihallom az utczára, hogy
az asszony az én öcsémre pöröl, én meg kiállok az utcza közepére s
onnan teremtem össze, hogy tudom megemleget róla még a pokolban
is!!!</p>
<p>Weimuthné asszonyom úgy megijedt e rohamra kutyástul együtt,
hogy szinte kővé váltak mind a ketten, mint a hogy a mesebeli
kősziklák története hangzik; a mint azonban lassankint magához és
hangjához kezde térni, a mint elgondolá, hogy micsoda istentelen
nagy vakmerőség <span class="pagenum"><a name="Page_62" id=
"Page_62">-62-</a></span> ez: őtet saját házában fényes nappal
ilyen dühös szavakkal megtámadni, felfujta ő is magát és megereszté
nyelvének sebességeit.</p>
<p>Ámde az sem használt, ha tudott Weimuthné asszonyom jól
kiabálni, tudott Katicza kétszer olyan jól, s mindig feljebb birta
fél octávával a hangot; a lárma égre és utczára kiáltott; a népség
összeröffent az ablak alatt, s utoljára is az lett a processus
kimenetele, hogy Weimuthné asszonyom elrekedt a kiabálásban s nem
beszélhetett tovább, Katicza pedig nem rekedt el, s övé maradt az
utolsó szó.</p>
<p>Azzal nagy diadalmasan visszament a kutra a korsójáért.</p>
<p>A dolog, a nagy patalia a polgármester elé került. Weimuthné
föllovalta a férjét, hogy indítson vádat, a szegény fürmender a
legrosszabb prókátor volt a világon; Katicza védelmét pedig a
syndicus vállalta magára, s minthogy a leány semmi olyast nem
mondott az asszonynak, a mi azt meggyalázta volna, csupán csakhogy
igen fenhangon mondta el azon dolgokat, mik papirosra leirva igen
csendesen hangzanak; Weimuthné ellenben mindent elmondott neki, a
mi szép és válogatott titulust privat szótárában talált: nemcsak
hogy elégtételt nem adának neki, hanem még komolyan megintették,
hogy jámbor cselédjével bánjék kegyesebben, nehogy ismét hasonló
háboruságra adjon alkalmat a város nyugalmának megháborításával; ha
pedig el akarja bocsátani, fizesse ki neki az esztendei bérét.</p>
<p>Ez keserűen esett a jó asszonyságnak. Jól van, nem bántotta
többé Rozálit, de megfogadta, hogy beköti még a koszoruját; s addig
is, míg az bekövetkezhetnék, valahányszor kedve támadt a leányba
belekötni, helyette mindig a férjét vette elő, a jó jámbor Weimuth
urat, a becsületes fürmendert, a ki elvesztette a felesége perét s
annak jutott ki teljes mértékben a csáva. Ebben nem parancsolt a
tisztelt asszonyságnak sem a város, sem a királybiró. <span class=
"pagenum"><a name="Page_63" id="Page_63">-63-</a></span></p>
<p>Lőn azonban, hogy nemsokára Katicza is kiesnék a maga urának
különös kegyéből. A derék syndicus ugyanis, az a veszélyes város
kakasa, nem sajnálta a fáradságot, annyira lekötelezettnek hitt
védenczét mindennemű alkalommal szerelmével ijesztgetni, s úgy
tett, mint a kalitkába zárt farkas, mely minden pálczánál százszor
kidugja az orrát, s százegyedszer megint újra kezdi, hogy hátha
mégis ki lehetne bujni?</p>
<p>Majd szép szóval, majd ajándékkal kerülgeté a leányt; – hogy a
szép szó mind füstbe ment, az ajándék pedig ki az ablakon, az igen
természetes. Apró incselkedésekre mindig ráért, meg-meglepte a
leányt, mikor főzött, mikor a kertben dolgozott, észrevétlenül
odalopózott mögé, s egy csókot nyomott gömbölyü nyakára, szép sima
vállára orozva; a miért ugyan mindig kijutott számára a megfelelő
jutalék a sodrófából, vagy gereblyenyélből, de van a németnek egy
példabeszéde, mely szerint a szerelmesek között szükséges
czivakodásnak lenni, a miből az következik, hogy a czivakodás nem
egyéb, mint egy neme a szerelmi nyilatkozatnak.</p>
<p>Az ilyen nyilatkozatok nyomait nem egyszer viselte napokig
Sziksz úr, a hol más szerelmi emlékeket szokás viselni, az inge
alatt, de még sem egészen ott, a hol más szerelmi emlékeket szokás
viselni, a keblén, hanem a hátán.</p>
<p>Egy este Katicza, ki rendesen utolsó volt lefeküdni a háznál,
miután a konyhán minden dolgát elvégzé, fogá mécsesét s bezárva
minden ajtót jól és összejárva a ház minden zugait, ha nem
rejtőzködék-e el valami rossz ember valahol? fölmene csendes kis
hálószobájába s annak gömbölyü padlásablakát beakasztva kötényével,
elkezdé magát azon kényelembe helyezni, mely szükséges a
lefekvéshez.</p>
<p>Felhagyunk a leirással; először azért, mert nem találjuk
illendőnek egy erényes hölgyet hasonló helyzetben lefesteni,
másodszor semmi okot sem látunk arra, hogy <span class=
"pagenum"><a name="Page_64" id="Page_64">-64-</a></span> czéltalan
gerjedelmeket idézzünk elő oly személyek iránt, kik régesrégen a
föld alatt porladoznak.</p>
<p>Annyit a leghidegebb phantasia mellett is képzelhetünk, hogy
midőn a hölgyek álomra készülve egyedül maradnak, nagyon kevéssé
szoktak óvatosak lenni bájaik iránt.</p>
<p>E minden óvatosságtól ment pillanatban, a midőn Katicza azt
hivé, hogy egészen egyedül van, valami csendes nesz üté meg
füleit.</p>
<p>Halk, visszafojtott lélekzet volt az, mely fekhelye alatt
hallatszott.</p>
<p>A vér arczába szökellt: valaki őt megleste!</p>
<p>Nem az jutott eszébe, hogy ott tán elrejtőzött gonosztevő lehet,
ki őt meg akarja gyilkolni, hanem az: hogy ott egy férfi van, a ki
őt megleste, midőn vetkőzött.</p>
<p>Első dolga volt hirtelen elfujni a mécset, hogy sötét legyen. A
harag, ijedelem, a megsértett női szemérem tizszerezék karjai
erejét, pedig bizony egyszeresen is elég sulyosak valának azok.
Odarohant ágyához, mint egy bőszült tigris, s a mint találomra
alányult, egy borzas fő akadt kezébe.</p>
<p>Bizonyára azon borzas fő tulajdonosának nem leve irigylésre
méltó sorsa, félig kihúzatva, egészen pedig ki nem bocsáttatva az
ágy alól, ott incognito a sötétben az ütésnek, pofozásnak,
karmolásnak és czibálásnak annyiféle variatiója játszatott el
rajta, a mennyi egy zongorának is keservesen esnék a mai
világban.</p>
<p>Csak ekkor jutott eszébe Katiczának, hogy neki meg kellene
ijedni! Hirtelen elbocsátá az ismeretlen embert, magára kapta
rokolyáját, kirohant a szobájából, le a lépcsőkön, végig kiabálva a
házon:</p>
<p>– Jőjjenek ide! tolvaj van a háznál!</p>
<p>A házban lakók mind derék, kegyes emberek voltak, a kiket ilyen
szép biztatással nem lehetett kicsalni az ágyból; még jobban
elbujtak. Katicza tehát kifutott az utczára, onnan csődíté be a
jövő-menőket, s nemsokára <span class="pagenum"><a name="Page_65"
id="Page_65">-65-</a></span> akadt egy pár merész timárlegény, a
kik fustélyokkal ellátva, megindulának a leánynyal keresni a
tolvajt.</p>
<p>Sziksz úr szemközt jött rájok. A szobája ajtajából lépett ki.
Képe össze volt karczolva, s azon kérdésre, hogy mi lelte, azt
felelé, hogy a mint a nagy lármára ki akart tekinteni az ablakon,
elfeledte, hogy a táblák be vannak téve, s az üvegen keresztül
dugta a fejét.</p>
<p>Nagy fejcsóválva sajnálák. Csak Katicza sejté az igazat; az éji
leskelődő ő volt. Jól esett neki, gondolá magában.</p>
<p>S most még tetejében az a bosszuság várt Szikszre, hogy a nagy
rablólárma miatt neki magának kellett a kutató népsereggel együtt
keresni a házban rejlő tolvajt; vitte maga elől a lámpást padlásra,
pinczébe s magyaráztatta magának a leánynyal: hol volt? mi
volt?</p>
<p>Mindent tűvé tettek a házban, végtére is nem találván semmit,
abban nyugodtak meg a kutatók, hogy bizonyosan kiugrott az ablakon
a semmirekellő.</p>
<p>Sziksz úr csak úgy szedte fel zsákszámra a megtisztelő czímeket,
melyeket a gonosztevő rovására szemtől szembe mondogattak neki.</p>
<p>Ez napságtól fogva kitelt Katiczának a becsülete Sziksz úr
előtt; most ugyan össze ne kapjon Weimuthné asszonyommal többet,
mert a multkoriért is meg talál lakolni.</p>
<p>Volt a jámbor fürmendernek egy nagy legény fia, József. Az
egyetlen egy fiut hagyták nőni, a míg felnőtt, s mikor jól
megvállasodott, akkor jutott eszébe a szülőknek, hogy hát a fejével
mit csináljanak? Alig tudott annyit, hogy a nevét leirhassa, s a
pogányok nyelveit épen nem ismeré.</p>
<p>Pedig Weimuth uram azt akará, hogy az ő fiából tudós ember
legyen; vagy pap, vagy professor. Ő maga is az szeretett volna
lenni, de szüléi szitásinasnak adták, úgy lett belőle szitásmester,
úgy szerzett házat és úgy választatott meg fürmendernek. Nem
gondolta meg a jámbor, hogy ha tudósnak nevelték volna, soha sem
lett volna háza.</p>
<p>József úrfi azonban mindent szeretett a világon, a mi
<span class="pagenum"><a name="Page_66" id=
"Page_66">-66-</a></span> szeretetre méltó, csupán csak a könyveket
nem, s nagy kérdés támadhat belőle, ha vajjon van-e azokon mit
szeretni?</p>
<p>Weimuth uramat mind e természeti betű-iszonya fiának nem veré le
feltett szándékáról; gondolá, hogy József itthon nem akar tanulni,
mert nem fél már a brassói professoroktól, hanem majd elküldi
odább; menjen el Wittembergába, ott tölcsérrel töltik a tudományt
az ifjak fejébe, majd ott megtanul sok mindent.</p>
<p>A fiu tehát elküldetett akadémiákra, meg is tanult sok
mindenfélét, megtanult pipázni hosszú száru pipából, megtanulta,
hogy sörre bort lehet inni, de borra sört nem jó, megtanult
birkózni, tülekedni, vagdalkozni s ökölharczokban ritkítá
párját.</p>
<p>E mellett nem mulasztá el minden évnegyedben szorgalmatosan
tudósítani szülőit, hogy mennyi minden tanulni valója van egy
wittembergi diáknak, s mennyi könyv kell ahoz és a könyvek milyen
drágák! Tehát summa summarum küldjenek pénzt, mert különben nem
megy a diákság.</p>
<p>A jámbor Weimuth úr csak azon aggódott magában, hogy hová fogja
majd mind azt a sok könyvet tenni, a mit a fia haza hoz? hisz annak
magának egy külön szoba lesz szükséges.</p>
<p>Egy napon tehát, miután József úrfi két esztendeig tanult minden
jó tudományt, kap egy levelet Weimuth uram a wittembergai
consistoriumtól. Ah, ez bizonyosan gratulatió! Felbontja és azt
olvassa benne, hogy menjen izibe és vigye haza a fiát, mert az két
esztendő alatt semmi épületes dolgot nem tanult, otthon még lehet
belőle valami, ha egyéb nem, senator; itt pedig csak a rossz példát
szaporítja.</p>
<p>Elmult minden kedve Weimuth úrnak e levélolvasásra: az napon
sírt az egész ház, Weimuth úr felmentette magát a választók
sessiójából, s vásárolván egy nagy bikacséket, azt a kaputja alá
gombolá, más nap mindjárt felült <span class="pagenum"><a name=
"Page_67" id="Page_67">-67-</a></span> a vasútra – vagy mit mondok!
– egy sószállító szekérre; az levitte Aradig, onnan tutajon
leszállíták Szegedre, Szegedről heti vásárosokkal eljutott Bajára,
onnan terhes gabonahajókkal felvontatták Pozsonyba, Pozsonyból
azután alkalom adódván, gyapjuszállító szekérrel beviharzott egész
Wittembergába.</p>
<p>Dél levén az idő, még otthon találta Józsefet, kinek még akkor
reggel volt, de milyen nagy volt elcsudálkozása, midőn az ő szép
kis nyulánk fiacskája helyett, kit megverő szándékkal keresett, egy
roppant köpczös, vállas ficzkót talált, kit az ember, még ha apja
is, nem igen mer megverni.</p>
<p>Az egész szoba oly füstfelleggel volt tele, mintha belül
fűtenék, s a kéményt bedugta volna valaki, pedig csak egyetlen pipa
okozá az egészet, melynek oly hosszú szára volt, hogy fidibussal
nem érhette el az ember, hanem mint épen József cselekvék, le
kellett húznia lábáról a nagy térdig érő csizmát, s lába ujjai közé
csiptetve a fidibust, aként gyujtani rá.</p>
<p>Ki irhatná le József örömét, midőn szeretett atyját szállásán
elfogadhatá! oda rohant hozzá, megölelte, megcsókolta, leültette
azon székre, melyen maga ült, mert a többinek el volt törve a lába,
s kiáltozott a szolgájának, hogy hozzon bort, sört, pálinkát,
hurkát és brugót az öregnek, mind ezeket a tárgyakat sajátságos,
csak a diákok által használt neveken nevezve.</p>
<p>Weimuth úr csak hallgatott; az egész úton annyi mindenféle
válogatott prédikácziót, mosdatót, beköszöntőt, búcsúztatót,
dorgálót, feddőt, hurítót, elátkozót és kitagadót gondolt ki
magában, hogy most egy szó sem jutott belőle eszébe.</p>
<p>Elvégre annyit tudott mégis mondani, összetéve kezeit
kegyesen:</p>
<p>– Hol van az a te drága könyvtárad, mely nekem annyi pénzbe
került?</p>
<p>– Ott, ott van, ott van mind! sietett József felelni, egy
<span class="pagenum"><a name="Page_68" id=
"Page_68">-68-</a></span> falba vágott fülkére mutatva, mely be
volt húzva függönynyel, s másról kezde beszélni. Hát mit csinál a
jó mámi? meg a kedves tante, meg a kis kutya, meg a kis kanári?</p>
<p>Weimuth úr mégis csak tudni akarta, miféle könyvek lehetnek
azok, a miket olyan drágán adnak s felkelt, hogy megnézze.</p>
<p>– Ne nézze azt atyus, csupa diák és görög czímeik vannak, úgy
sem fogja megérteni.</p>
<p>De Weimuth úr csak kiváncsi maradt s félrehúzta a függönyt, hát
mit látott a könyvtárban? Négy osztályra volt az osztva: a
legfelsőbben állt és feküdt két eltörött nyaku palaczk, egy
karimátlan ficzkósipka, egy dohányvágó kés és egy tüskés bot. A
másodikban állott glédában tizenkét liqueurös üveg, két balkézre
való szarvasbőrkeztyű és egy koppantó; harmadikban egy pár sörös
korsó, csendes szomszédságában három-négy tuczat kártyának,
melyeken sok viselés nyomai látszottak; a legalsóban végre négy pár
irtóztató csizma, mikkel ágyúzni lehetett volna, egy pár korcsolya
és egynéhány eltört vítőr.</p>
<p>Weimuth úr azt hivé, hogy József el fog sülyedni szégyenében,
midőn ő imposant arczczal felemelve a fátyolt, ezen lesujtó kérdést
intézi hozzá:</p>
<p>– Hát ez a te könyvtárad?</p>
<p>– Az inasomé is közte van, felelé József, meg nem zavarodva.</p>
<p>Weimuth úr erre a szóra dühbe akart jönni, de József nyakába
esett és megölelte.</p>
<p>– Lássa atyus, előre megmondtam, hogy ne küldjön engem ide, mert
én belőlem nem lesz könyves ember. Én örömest leszek katona és jó
katona, ha kell, mert van hozzá szivem is, bátorságom is, leszek
akármiféle mesterember, mert szeretem a munkát, leszek földmíves,
ások, kapálok, de tudós nem leszek, mert az nekem nem természetem;
én nem tudok veszteg ülni, az én fejemben nem marad semmi tudomány;
ha az egész világ tudós akar lenni, kiből telnék ki a földmíves és
mesterember? pap <span class="pagenum"><a name="Page_69" id=
"Page_69">-69-</a></span> csak egy kell egy faluba, de molnár élhet
a mennyi elfér a vizen. Látja, még otthon megmondtam, hogy vegyen
nekem egy malmot s hagyjon engem ott molnárnak lennem.</p>
<p>Weimuth úr nem tudott mit felelni, fiának csakugyan igaza volt,
megmondta még otthon, hogy ő belőle előbb lesz molnár, mint
professor, s csak azt iparkodott bebizonyítani, hogy igazat
mondott.</p>
<p>A jó fürmender tehát kibéküle rendre a fiával, hisz a molnárság
szintén köztiszteletben álló hivatal, s egy hat kerékre járó malmot
igazgatni maga felér sok tudománynyal, s miután adót szed az egész
környéktől, van benne egy neme a fensőbbségi jogok
gyakorlatának.</p>
<p>Megnyugvék tehát benne és még egy utolsó búcsúlakomán
megvendégelve fia pajtásait, kik őt oly híven vezérlették minden
jóra, s sorra járva a tudós professorokat s megköszönve a sok szép
oktatást, miket fiára pazarolhattak volna, ha az a leczkéken
megjelent volna, felpakolá őt könyvtárával együtt, s hasonló
változatos uti rendben, mint ide jött, ismét visszatért vele
Brassóba.</p>
<p>Azt mindjárt eleinte még sem akarta ismerőseivel tudatni, hogy
fiában minő új szándék keletkezett, hanem csak engedte őt egy
darabig, mint tudományos férfiut nagy csizmákban, hosszú hajjal és
hosszú pipával járni a világban; eljövendőnek hivén az időt, a
mikor majdan nagy keserűséggel elmondandja, hogy fiát az irigység
el fogja üldözni a tudományos pályáról, hogy a hazai tudósok
cselszövényt kötöttek ellene, hogy a tudósnak nincs kenyere, hogy
senki sem lehet próféta a hazájában, s hogy fiát elébb-utóbb arra
fogják kényszeríteni az irigyek, miszerint kárba hagyja veszni
annyi éveken át nagy álmatlansággal szerzett tudományos kincseit, s
valami mesterség után nézzen.</p>
<p>A jó emberek mindent elhittek.</p>
<p>József úrfi ezalatt, mint tudós férfiu, határtalan hatalmat
gyakorolván az atyai háznál, nagy figyelmébe fogadá <span class=
"pagenum"><a name="Page_70" id="Page_70">-70-</a></span> a háznál
lakó, alárendelt szerepet viselő szépséget, Rozálit, s miután diák
korában azt az egyet jól megtanulta, hogy a mi időt az ember szép
hölgyekre veszteget, az nincs kárba veszve, elhatározá magában a
szép leánynak élet-halálra udvarolni.</p>
<p>Az első próba igen siralmasan ütött ki.</p>
<p>Rozáli piros csizmája szárából egy fényesre köszörült kirakott
nyelű kést vont elő s József úr szemei elé villogtatva, egész
komolysággal mondá:</p>
<p>– Tudja az úrfi: ilyen kést minden székely leány visel magával,
ha tehát valaha eszébe jut valakit közülünk csúffá tenni, elébb
kérje meg szépen, hogy vesse el magától ezt a kést, mert bizony
mondom, hogy mi nem most tanultuk, hogyan kell magunkat ellenség
ellen oltalmazni?</p>
<p>A fiatal exdiák gondolatait nagyon megrendíté e szó; ilyeneket
nem mondtak neki sem a zöldfánál, sem a csillagnál, sem az
aranygombócznál, s más egyéb tiszteletreméltó helyeken, hol a
szolgálattevő szépnem az összegyűlt fiatalságnak lelkesítő italokat
árul. Ez kissé illendőbb fogalmakat kezde neki adni az asszonyok
felől.</p>
<p>Sokat járt-kelt azután ezzel a gondolattal, hogy egy szép leány,
a kitől csókot kért, késdöfést igért, s az óta még szebbnek
tartotta azt a leányt.</p>
<p>Másnap ismét szerét ejtette közel furakodni hozzá.</p>
<p>– Rózsám, szólt, de már sokkal szelidebb hangon hozzá:
haragszol-e még rám?</p>
<p>– Semmivel sem jobban és semmivel sem kevésbbé, mint tegnap,
felelt a leány fel sem tekintve munkájából.</p>
<p>– Hát akkor is fognál-e rám haragudni, ha feleségül
vennélek?</p>
<p>Rozáli végignézett a fiatalon; nem volt rút gyerek. Arcza
férfias és eleven, szemei szép nagyok és kékek, hosszú szőke haja
gazdag vetésként dült le vállaira, s valami szokatlan komoly
szelidség ült ezúttal vonásain.</p>
<p>A leány elfordítá arczát, mert érzé, hogy elpirult, s csak úgy
halkan felelt vissza: <span class="pagenum"><a name="Page_71" id=
"Page_71">-71-</a></span></p>
<p>– A szép szóval sok madarat lehet fogni, jobb lesz az úrfinak,
ha nem szól többet.</p>
<p>– Hát haragszol rám, ha azt mondom, hogy elveszlek?</p>
<p>– Nem hiszem el; az úrfi szüléi gazdag emberek, az én apám
szegény, az úrfinak hosszú ruhás kisasszonyt kell majd elvenni, a
kivel együtt mehet a templomba; szegény leánynak szegény emberek
között a helye.</p>
<p>– Jól van. Hát én is szegény ember leszek, szólt a fiu, s nem
kérdezett tovább senkitől tanácsot, leveté czifra gunyáját, beállt
egy patakmalomba molnárnak, jó távol Brassótól, s szüleinek minden
hatalma sem volt elegendő, hogy őt újra visszacsalja Brassóba.</p>
<p>Ez órától fogva semmit sem hallott felőle Rozáli, csak egyszer,
hogy az apja meglátogatta Brassóban, azt mondá neki, hogy volt nála
egy derék legény, a ki a patak vizén molnár s annak rendi szerint
megkérte tőle Rozáli kezét, mihelyt szegődése idejét kitölti s
Uzonba ismét visszatérhet.</p>
<p>A leány elpirult, lesüté szemeit, mert a leirásból ráismert
Józsefre, s azon tette miatt, hogy őt nem kerülgeté többet szép
szavaival, hanem egyenesen apjától kérte meg, kezdé őt nagyon
becsülni: csak becsülésnek vette magában ezt az érzést, pedig már
ez több volt annál.</p>
<p>Így közelgetett végéhez az esztendő. Szent Mihály napi vásárra
volt a szegődési évnek vége. Az uzoni leányok jó kedvben voltak
mindnyájan, csak néhány nap még és ők vissza fognak térni szülőik,
bátyjaik, kedveseik hajlékába, azok felépültek már szépen, áldott
aratást adott az esztendő, bősége és nagy ára volt mindennek.</p>
<p>A vásár első napjai megkezdődtek, czifra nép tolongott Brassónak
minden utczáján, az ország minden részéből összegyűltek vevők és
árulók nagy számmal, a vásártér körül volt rakva deszkasátorokkal,
mik egészen új utczákat látszottak formálni; ott ültek a görög
pénzváltók fedetlen padjaik mellett, melyen úgy árulják az aranyat
és ezüstöt, mint másutt a pattogatott kukoriczát; czigányasszonyok
<span class="pagenum"><a name="Page_72" id=
"Page_72">-72-</a></span> járkáltak alá s fel a bódék között tarka
szalagokat s lovakra való rézboglárokat ajánlgatva fülsértő
ékesszólással; az örmény kalmár jött, ment, lármázott sipító vevői
között, szabva, vágva, hasogatva a tarka kétnyüstös szoknyának
valókat; belekiáltott az országos zajba a csiki székely is, nagy
méltósággal és leereszkedéssel árulva fakéregbe tömött turóját s
szalmakalapjait, míg a szögleteken csendes phlegmával ült, lábait
maga alá szedve, egy-egy dulcsászaáruló török, csendesen elnézve,
mint lepi be a por meg a légy csalogatónak kitett csemegéit, miken
elvásárolja a nyalakodó fáta a csizmára való pénzt, s nem is
hederítve az átellenben pörlekedő székely kofára, ki csak azért
szidta, hogy mind ő csalja ide a darázsokat az ő mézes kalácsaira,
mik közül egy-egy akkora, mint valami czápa. Kívül a városon, a
nagy marha-állást kolompoló csordák s oláhországi szilaj ménesek
foglalják el, mik közül a vevők kivánságára egyet-egyet kifognak
pányvával; a hosszú hárssétányon tarka keveréke a székely és oláh
vásáros uraknak gyönyörködik a szilaj mulatságban, a sétány végében
öreg dobot vernek, hol mázolt ponyva alatt nagy deszkasátorban
olasz szemfényvesztő tánczoltat papiros-babákat s nyeldes égő
csepűt s éles bicsakokat; túl e művész házi oltárán látszik egy
hosszú idomtalan deszkabódé, mely a vásárra jött nép elfogadására
van szánva, ott bort, pálinkát és méhsert mérnek, a hosszú
keresztlábu asztalok nagyobb része úgy körül van ülve, hogy ember
nem fér hozzá. Vidám székely menyecskékkel tarka a társaság, kik
ide jöttek áldomást inni egy pár szerencsésen megvett csizmára,
másutt oláh anyóka tánczol, sorba csókolva minden embert, a kit
elől-utól talál. Egy szegletben pedig öt-hat oláhországi boér ül
egy hosszú asztalnál s úgy viseli magát, hogy az asztal tulsó végét
a jámbor vásárosok közül senki sem meri elfoglalni. Isznak
veszettül és vagdalják a poharat a falhoz, néha elkezdenek
torkaszakadtából bőgni valami trágár oláh dalt, melynek szerencsére
nem lehet hallani a végit, <span class="pagenum"><a name="Page_73"
id="Page_73">-73-</a></span> annyira ütik hozzá a tactust bottal és
ököllel az asztalon.</p>
<p>E közben egy pár fiatal szász molnárlegény vetődik a sátor alá s
végigjárva rajta, miután nem találtak másutt üres asztalt, nagy
hidegvérrel letelepedtek annak a tulsó végére, melynél a boérok
ültek.</p>
<p>Az egyikben Józsefet ismerjük meg. Minden diáki szin lekopott
róla, jó békességes polgári arcza van abban a fehér sipkában a nagy
ellenzővel, világoskék dolmánya a félvállára vetve. A boérok hangos
tréfákkal gunyolják a hozzájuk vetődött atyafiakat. József, mintha
nem is hallaná, szép csendesen megüli a maga helyét: a szász semmit
sem veszteget örömest, még a szót sem.</p>
<p>Egyszer valamelyik boérnak eszébe jut, hogy milyen tökéletes
volna a mulatság, ha most itt egy kedvükre való leány volna.</p>
<p>– Az legkevesebb, szól a hetyke legény, ha kiállok és egyet
füttyentek, száz is jő utánam.</p>
<p>– Jő ám olyan vén banya, a milyen ott dűlöng a pálinkás üveggel,
de hozz székely leányt, ha kedvesek a szemeid.</p>
<p>– Hát nem hozok? kiálta az ittas fiu lecsapva egy singnél
magasabb süvegét az asztalra. Itt a markomban száz arany! kinek van
kedve fogadni?</p>
<p>József nem állhatta meg, hogy bele ne szóljon.</p>
<p>– Jó lesz, ha vigyázasz magadra úrfi, mert késdöféseket
kaphatsz.</p>
<p>A boér megvetőleg tekinte rá s minden válasz helyett azt tette,
hogy hátulról előre simította a molnárlegény haját, hogy az arczára
omlott.</p>
<p>József hidegvérrel visszahárította hajfürteit s még csak
haragudni sem látszott.</p>
<p>A boér pedig odavágta az asztalhoz a száz aranyat, melyhez egy
másik szintén annyit vetett s állván a fogadás, az elsőbbi
keresztűlfutott a sátoron, mintha megbódult volna, ujjongatva,
hoppogatva a szemközt jövőkre. <span class="pagenum"><a name=
"Page_74" id="Page_74">-74-</a></span></p>
<p>A többiek Józseffel együtt ott maradtak az asztalnál, csupán az,
ki a fogadást tartotta, állt ki és utána nézett, hangos
felkiáltásokkal tudósítva társait a dolog folyamatáról.</p>
<p>– Ahán! ott áll egy leány a szökőkút mellett. Jova háta mögé
lopózik. Mi a ménkő, nem veszi észre. Vigyázz hát! Ahon van ni,
egyszerre átnyalábolta s lefogta mind a két kezét; a leány nem
védheti magát. Nagy ördög ez a Jova. Már elvesztettem száz
aranyomat. Enyje, csak ne fogadtam volna.</p>
<p>Azzal nagy fejvakarva visszatért ő is az asztalhoz.</p>
<p>Jova pedig nyalábra kapva a leányt, futott vele, mint a farkas a
lopott báránynyal a sátor felé. A leány sikoltozott, a népek
zúgolódtak, hogy az mégis csunyaság, így elrabolni ártatlan
leányzót fényes nappal a vásár közepén, de kinek lett volna kedve
azért beveretni a fejét?</p>
<p>A boér bántatlanul jutott egész a sátorig. Egyet ugrott, egyet
nyerített s ott volt pajtásai között, kik azon perczben iszonyú
szetreászkát ittak a tiszteletére; a szegény leány hasztalan
küzdött gyönge karjaival az izmos ölelés ellen.</p>
<p>De Józsefben meghült a vér, a mint a leányt meglátta, kivel ily
bántalmat tettek. Rozáli volt az, az ő szép, az ő kedves
Rozálija.</p>
<p>Az első pillanatban, mintha kővé lett volna merevülve, csak
nézett maga elé, de a másikban olyat ütött iszonyú öklével a
tölgyfaasztalra, hogy minden üveg táncznak indult rajta.</p>
<p>– Donnerrrwetter!</p>
<p>A boérok rábámultak.</p>
<p>– Mi lelt sógor?</p>
<p>– Kreuz-Donnerwetter! ordítá az s most már mind a két kézzel
ütötte az asztalt. El kell bocsátani azt a leányt!</p>
<p>– Ugyan úgy-e? gunyolódnak azok; s valjon miért?</p>
<p>– Mert az a leány az én mátkám!</p>
<p>– Hahaha! Kaczagának fel mindannyian. Annál jobb. <span class=
"pagenum"><a name="Page_75" id="Page_75">-75-</a></span>
Ismertessük meg ezzel a paraszttal az első csók jogát. Mi földes
urak vagyunk.</p>
<p>Rozáli hirtelen félrekapta fejét, hogy a boér ajka csak
hajfürteit érte.</p>
<p>– Tyhű! ordíta fel erre, mint egy meglőtt medve, a fiatal szász
s elhült benne minden keresztyéni és molnárlegényi türelem, eszébe
jutott, hogy egy időben nem volt Wittembergában korcsma, a honnan ő
ki ne hányta volna az embereket s azzal megkapta egy kézzel a nehéz
tölgyfa asztalt s felfordítá azt minden rajta levővel együtt, s oda
szorítá vele a falhoz a túlnan ülőket, s míg herculesi vállát neki
vetve egyszerre öt embert préselt a két deszka közé, a másik
kezével meg felkapta a háromlábú karosszéket a melyen ült s a mi
kimaradt belőlük, fej, kéz, vagy hát, elkezdte rettenetesen törni,
zúzni, társára bízva, hogy Rozálit szabadítsa ki s vigye egy
szögletbe.</p>
<p>Erre rögtön felfordult az egész békesség, az oláhok dühösen
siettek társaik védelmére, másfelől a székelyek kaptak fejszére
József mellett.</p>
<p>– Ide mellém, a ki szeret! ide elém, a ki nem szeret! ordítá
kipirult arczczal az ifju molnár, felkapva egy asztal tetejére,
melyet a szögletbe állított, alája rejtve az elalélt Rozálit, hogy
valami baj ne érje s onnan hajigált, a mi kezébe akadt, székeket,
asztallábakat ostromlóira, végre egy hosszú lóczát kapott fel,
azzal söpörte az előtte állókat.</p>
<p>A viadal általános lőn: a dulakodók törték, vágták egymást,
véres képekkel, széttépett ruhával futott el néha egy-egy a
sátorból, a ki már megelégelte a mulatságot, végig ordítva az
utczán, míg kívülről mindig többen tolakodtak a sátorba, s a kik
már nem fértek be, odakinn kezdtek el tülekedni, senki sem tudott
egyebet, mint csak annyit, hogy egy székely leányt meggyaláztak, a
miért egy szász legény egy boért leütött, és ez tökéletesen elég
volt, hogy az egész vásáros nép egymás hajába kapjon érte.</p>
<p>Kinek keze, kinek feje volt már törve, csak József állt
<span class="pagenum"><a name="Page_76" id=
"Page_76">-76-</a></span> még az asztal közepén legyőzetlenűl, felé
hajigált kancsók és palaczkok zápora között, a midőn a nagy lármára
végtére megjelenik a huszonnégy alabárdosból álló városi őrség a
viadal főhelyén s egy stentori hang felszólítja a polgárokat, hogy
a rend és békesség embereinek engedve, rögtön hagyják el a
verekedést.</p>
<p>A vívó felek az ütlegektől meglehetősen ki voltak már jó anulva
s megörültek a parancsolatnak, kölcsönösen kibontakozva egymás
hajából; mire az alderman előállt és kérdezé, hogy mi okozta az
istentelen háborúságot?</p>
<p>Mondák neki, hogy ott egy szögletben összevesztek a boérok meg a
szászok valami leányon.</p>
<p>Az alderman odafordult, mindenki az asztalok alá bujt már, csak
József állt még az asztal tetején.</p>
<p>– Fogjátok el őket.</p>
<p>– Gyertek no! sárga fejű angyalok! (az alabárdosok sárga süveget
viseltek) kiálta József megemelintve a mások hátán félig összetört
lóczát, ha azt akarjátok, hogy vörös fejetek legyen!</p>
<p>Az alabárdosok nem akarták. Hiába tuszkolta őket előre az
alderman, épen semmi kedvet sem éreztek József ajánlatát
elfogadni.</p>
<p>Ekkor a tömegen keresztültörve, előlépett egy öreg tisztes férfi
és mondá:</p>
<p>– Én elfogom őt!</p>
<p>Maga a volt fürmender; József atyja.</p>
<p>– Hát üss le engemet, szólt az öreg merészen odalépve fia elé.
József kezéből kicsúszott a védeszköz, megadta magát, leszállt az
asztalról s atyja lábaihoz borult.</p>
<p>– Verjétek rá a bilincseket! mondá Weimuth, József engedte
történni. Hát a kérdéses leány hol van?</p>
<p>József oda mutatott, ott térdelt az imádkozva, tört asztalok- és
székekből rakott mellvéd mögött.</p>
<p>– Atyám! szólt József érzékenyen, csak arra kérlek, szolgáltass
a leánynak igazságot.</p>
<p>– Igazságot fog kapni, mondá Weimuth keserűen. <span class=
"pagenum"><a name="Page_77" id="Page_77">-77-</a></span></p>
<p>Épen meszelés napja volt, a leányok nagy munkában. Pár nap mulva
letelt már a szegődés ideje, tehát mindent tisztán kellett hagyni a
háznál, hogy mikor elmennek, megemlegessék őket.</p>
<p>A tegnapi verekedésről sok beszéd volt a városban, azt is
mondták, hogy a nemes tanács nagy vizsgálatot rendelt el a baj
okozói ellen, s hogy a többek között egy székely leány is el van
fogva, a ki épen a viadal oka volt, de azt, hogy kicsoda? még nem
tudta senki.</p>
<p>Katicza még az nap este, mintha sejtene valamit, át akart szólni
Weimuthék házához, hanem azt zárva találta s ismételt zörgetéseire
sem nyitották ki az ajtót.</p>
<p>Az éjszakát halálos aggodalmak között tölté s korán hajnalban
felkelt már, megoltotta a meszet a dézsában, s kiállt az utczára
meszelni, remélve, hogy ott majd több hírt hall.</p>
<p>Hallott is nemsokára, mert a mint hajnali hat órai rorátéra
harangoztak s a házak ajtai egyenkint ki kezdtek nyilni s
mindenünnen előjöttek a szolgálók, dézsákkal és meszelőkkel, ime
egy repedt harang zúgása kezd hallatszani a székesegyház tornyában,
a melyet soha sem hallottak még eddig, s melynek szokatlan recsegő
szava hirdeté, hogy ma valami rendkívüli eset fog történni a
városban.</p>
<p>Míg ez aggodalomszülő hangokra figyelnének, rövid, megszakgatott
dobolás kezd közeledni az utczán felfelé, a városház felől s
messziről nagy népcsoport tolakodik előrenyomulva; legelől egy
csoport iskolasuhancz, két oldalt mindenféle vásári bámész
söpredék, közepett tizenkét alabárdos, sarkig érő fakó frakkban,
azok között járul fontos tekintélyes arczczal a syndicus, kezében
összegöngyölgetett iráscsomó, utána egy megalázott leányalak,
egyszerű sarkig érő ingben, mely mezitelen lábait eltakarja,
összekötött kezeiben égő viaszgyertya, hosszú szőke haja lebontva
termetén végig hullámzik, fején tollszárakból font csúfságos
koszorú; nyakán hosszú szalmakötél, <span class="pagenum"><a name=
"Page_78" id="Page_78">-78-</a></span> melynek végét a háta megett
lépdelő porkoláb tartja, másik kezében hosszú nyírseprűt forgatva.
Néhány székely leány sírva törekedik a meggyalázott leányhoz
furakodni, de az alabárdosok visszataszigálják őket.</p>
<p>Katicza sokáig nem hitt szemeinek: e meggyalázott leány Rozáli
volt.</p>
<p>Midőn a menet azon helyre ért, hol Weimuth és Sziksz házai
álltak, ott megállapodott a syndicus, triumpháló arczczal kibontá
az összegöngyölgetett irást és éles, rikácsoló hangon olvasá annak
tartalmát.</p>
<p>– Alólirt napon és esztendőben nemes Brassó városa
törvényszékében itéltetett:</p>
<p>«Miszerint ama gonosz életű leányzó, névszerint Dankos Rozália,
ki fertelmes kicsapongásai által a város békés polgárainak fiait,
nemkülönben a vásárt látogató érdemes vidéki urakat istentelen
gerjedelmekre csábítván s köztük vérengző háborúságot gerjesztvén,
nehogy a bűn büntetés nélkül maradjon s a gonosz példa a jámbor
fiatalságot eltántorítsa; a megirt leányzó tehátlan e következendő
büntetésekben elmarasztaltatik, úgymint:</p>
<p>1-ször, bűnbánó ruhába öltöztetve, leeresztett hajjal,
tollkoszorúval a fején és nyakában szalmakötéllel, kezeiben pedig
égő viaszgyertyával a porkoláb által a város minden utczáin végig
hordoztatik s itélete a syndicus által minden szegleten
felolvastatik, mely idő alatt az úgynevezett repedt harang fog
folyvást húzatni.</p>
<p>2-szor. Haja tőből levágatván, mint a ki érdemetlen, hogy
hajadonnak neveztessék, az éneklés végeig a templom-ajtóban fog
térdenállva penitentiát tartani és ekklézsiát követni.</p>
<p>3-szor. A város piaczán nyilvánosan pelengérre állíttatva, a
porkoláb kezei által meg fog seprűztetni…»</p>
<p>– Megállj ember! ordítá fel erre a tömeg közül egy hang. Mint a
nőstény farkas, melynek fiait rabolják, rohant a népségen keresztűl
Katicza; egy pár embert feltaszított, egy alabárdos fejéből
kiütötte a sisakot s mielőtt <span class="pagenum"><a name=
"Page_79" id="Page_79">-79-</a></span> megakadályozhatták volna, a
syndicus előtt állt, maga elé plántálva a hosszú meszelőt; szemei
szikráztak és fogai egymáshoz verődtek, mint egy felriasztott
vadállaté.</p>
<p>– Mit akartok? kérdé elfuladt hangon, maga sem tudva mit beszél.
Délczeg keble magasan járt alá s fel. – Mit akartok?</p>
<p>– De te mit akarsz? Förmedt reá a syndicus, hogy gátolod a
törvény szolgáját a tanács itéletének kihirdetésében?</p>
<p>– Hazudsz! nem a tanács itélete az, hanem a ti practikátok
ketten a fürmenderrel, hogy máskép meg nem ronthattatok bennünket.
A polgármester és a becsületes tanácsosok bizonyosan nem is tudnak
erről semmit, jertek velem a polgármesterhez, ő bizonyosan nem fog
ilyen istentelenséget megengedni a városban.</p>
<p>– Ejnye te szemtelen asszonyi állat! kiálta Sziksz uram, elbízva
magát tizenkét alabárdosában, mindjárt egyszeribe ide köttetlek eme
másik becstelen személy mellé, és…</p>
<p>Nem volt ideje bevégezni a mondást, mert erre a szóra a
nekidühödt leány úgy nyomta a meszelő pamacsát a képéhez, hogy a
milyen piros volt Sziksz uram arcza ez ideig, olyan fehér lett
egyszerre, s szeme szája tele lett mészszel.</p>
<p>E vakmerő tény egyszerre jeladás volt a körül álló népnek, mely
rendesen a gyöngébb iránt szokott érzeni; a syndicus segítségére
siető alabárdosok alig kaptak egy pár ütleget, elhajigálták
dárdáikat s futottak a merre lehetett, őket nem azért tartotta a
nemes város, hogy másokat üssenek, hanem hogy üttessenek mások
által s ilyenformán nem vehetni tőlük rossz néven, ha ezen a
hivatáson szerettek mentűl hamarább általesni.</p>
<p>Katicza odaugrott Rozálihoz, ki aléltan omlott védője keblére. A
szégyen, a fájdalom elvevé minden erejét, életjel nélkül rogyott
össze.</p>
<p>– Nézzétek, kiálta Katicza izmos vállára emelve az <span class=
"pagenum"><a name="Page_80" id="Page_80">-80-</a></span> alélt
leányt, kinek hátracsüggő fejéről a földet söpörték a sárga
hajfürtök. Nézzétek! Így bánnak a szegény székely leányokkal; így
gyalázzák meg a mi arczainkat! Gyertek ki mind! mind, valahol egy
székely leány van Brassóban, ki ezekből a pestises házakból, ki
ebből a Sodoma városból, a hol a hajadon leányokat így
meggyalázzák. Elhagyjuk még ma e várost, ebben az órában, gyalázat
és becstelenség arra a székely leányra, a ki itt akar maradni!</p>
<p>A zaj, a kiáltás végigfutotta a várost; minden utczán dühödt
leánycsoportok nyargaltak végig, kiáltozva: «ki Brassóból minden
székely leány! itt hagyjuk a várost!» A láz ragadós volt, a rend
felbomlott, senki sem birt velök többé; kinek mi volt a kezében,
csapta a földhöz és futott ki az utczára, szénvonóval, piszkafával,
vasvillával fegyverkezve; a város fegyveres ereje sokkal csekélyebb
volt, mint hogy e sajátságos zendülést elfojthatta volna, s néhány
óra mulva négy ezer, számszerint 4000 székely leány állt egy
csoportban a vásártéren s onnan indultak meg rendes hadicsapatokban
a város kapui felé, semmi kérés, semmi fenyegetés nem birt közülök
egyet is ott tartóztatni. Rozálit egy hárságyra fektetve vitte
középen hat leány vállaikra emelten, végig kiáltozva az utczán:
«így ölték meg a mi testvérünket».</p>
<p>Azon a napon a brassói asszonyságok magok főzhették meg az
ebédet a tisztelt férjeiknek.</p>
<p>Az ebéd még mind csak hagyján, de még hátra volt a fekete
leves.</p>
<p>Nem elég az, hogy haza mentek a székely leányok, de azt
megigérték, hogy majd férfiakat küldenek maguk helyett.</p>
<p>Rozáli esetének híre nagy hirtelen elterjedt az egész
Háromszéken s fellázíta minden férfit. A székely nehezen kezd a
haragba, de ha elkezdi, akkor aztán nehezen is végzi.</p>
<p>Az elfutott leányoknak kinek-kinek apja, kedvese, testvérei
voltak; apák, testvérek és szeretők mind vérig sértve <span class=
"pagenum"><a name="Page_81" id="Page_81">-81-</a></span> érzék
magukat a Rozálin történt eset miatt; az uzoniak közül még a tíz
esztendős gyermek is fegyvert fogott s pár nap mulva csak azt
veszik észre Brassóban, hogy egy egész tábor közeledik Czenk felé s
a mezőről elfutott munkások lelkendezve hozák hirűl, hogy a
székelység jön tűzzel-vassal, zászló helyett egy póznára tűzve
hozzák azt a tollkoszorút, mely Rozáli fejére volt téve, s arra
esküsznek, hogy felgyújtják Brassót, lerontják a földig és bevetik
sóval a helyét.</p>
<p>Meghallá ezt a dolgot a polgármester, ki csak akkor érkezék meg
Szebenből s az egész dologról épen semmit sem tudott, különben is
igen derék becsületes és okos ember volt, s nagyon elszomorodék
rajta.</p>
<p>A lakosság igen meg volt rémülve. Bizonyára: a székelylyel nem
jó tréfálni. Azonban megvigasztalá őket a polgármester s felajánlá
magát, hogy ő maga személyesen ki fog a székelyek elé menni s
elhárítja a városról a nagy veszedelmet.</p>
<p>Felült tehát a szekerébe s Prázsmáron innen találván a
székelységet, megállítá őket, mondván, hogy ő Brassó nevében jön
hozzájuk.</p>
<p>Eleinte hallgatni sem akartak rá, hanem azután, hogy elmondá,
miszerint ő távol lévén, az egész esetnek nem tudója, összehívták
az öregeket s ott az öreg Dankos András könyes szemekkel kezdé
elmondani leánya esetét s szikrázó szemekkel fejezé azt be,
mondván, hogy bosszút fog e gyalázatért állani s nemzetsége
erejével eltörli Brassót a földszínéről.</p>
<p>– Azt a bolondot ugyan ne tegyétek, jó barátim, szólt a
polgármester, hol adjátok majd el a gabonát és a túrót, ha Brassó
nem lesz? Inkább egyezzetek meg szépen. A polgárság nem vétett
nektek, mert hisz jól bántak leányaitokkal. Lám az Isten
megkegyelmezett volna öt igaz emberért Sodomának és Gomorának s ti
öt hamis emberért elveszítenétek Brassót, mely annyi istenfélő és
magyarszerető néppel van tele. Majd én vizsgálatot rendelek
<span class="pagenum"><a name="Page_82" id=
"Page_82">-82-</a></span> a tettesek ellen s a kik a tanács nevét e
bántalomra bitorolták, bizonyára bünhödni fognak. Hogy pedig amaz
ártatlan leányon történt gyalázat jóvá tétessék, ime én a
következendőt rendelem: ugyanazon fiatal ember, a ki ő érte a
verekedést kezdte, miután úgy is szerelmesek egymásba s különben is
tisztességes ifju ember, a leány kezét is annak rendi szerint
megkérte, tehát vegye el a leányt hitvestársul; a legény apja
kötelezve levén az új házasoknak megvenni azt a malmot, melyben fia
legénykedik; ama gyászos tollkoszorú helyett körítse rózsából font
menyasszonykoszorú a hajadon homlokát; ugyanazon templomban, hol
ekklézsiát kellett volna neki követnie, nagy orgonás ének mellett
esküdtessék össze, a násznagyságot magamra vállalván, s hogy épen
semmi gyalázat se maradjon emlékezetben, ugyanazon utczákon, a
holott syndicus uram a leányt csúfosan végigvezette, én fogom őt
menyasszonyi koszorúval fején saját szekeremen jobb felül ültetve
végigvinni: nemes Brassó városa polgárai pedig az elfutott leányok
hátramaradt bérének kifizetése mellett az illető lakadalmat saját
költségükön fogják kitartani s erre kegyelmeteket mind öszveséggel
általam szívesen meginvitálják.</p>
<p>Erre tisztelendő Ábrahámfalvi uram is közbejárult s addig-addig
csitították az atyafiakat, hogy az ostromból lakodalom lett; az
ezernyi násznép a helyett, hogy leégette volna a házakat, azokba
bekvártélyoztatott s a jámbor szász polgárok vére helyett ivék
azoknak borából; Rozálit pedig menyasszony-koszorúval fején
szállítá végig hintóján a derék polgármester, csak a templomajtóba
tevé le, a holott vőlegénye karjai fogadták s nehány óra mulva mint
férj és feleség tértenek ama sátorba, hol egy hét előtt József oly
hősi harczot vívott mátkájáért, s a hol a székely atyafiak
egymásnak elmutogatva a tört szék- és asztallábakat, melyeket
József Rozáli védelmében mások hátaihoz vere, megválaszták őt
ünnepélyesen – székelynek. <span class="pagenum"><a name="Page_83"
id="Page_83">-83-</a></span></p>
<p>Ekként végződött a nagy zűrzavarnak indult esemény, melyben az a
vigasztaló, hogy mindenki boldog lett. Weimuth és Sziksz uraimat a
visszaélés miatt letették hivatalaikból olyanformán, hogy azután
Weimuth lett a syndicus és Sziksz a fürmender.</p>
<p>Csak Katicza, – később Dankos János boldog hitvestársa –
emlegeté gyakran nagy örvendve, hogy legalább ő tőle kikapta Sziksz
uram, a mire rászolgált.</p>
<hr class="chap" />
<p><span class="pagenum"><a name="Page_84" id=
"Page_84">-84-</a></span></p>
<h2>A KÉT SZÁSZ.</h2>
<p class="center">(Történeti humoreszk.)</p>
<p>Apafi Mihály uram idejében sokat járt a szász választófejedelem
Erdélyországban; úgy látszott, hogy nagyon megszerette azt az
eredeti, őssajátságú fajt, míg az erdélyi urak is megkedvelve a
vidám és bátor, a mulatságra mindig kész s a legmerészebb
kalandokra vállalkozó ifjút, kézről-kézre adták a fejedelmi
vendéget; egész Erdélyben létele egy folytonos lakodalom volt, ma
itt, holnap amott, mindenütt vendégszerető kis királyok, mindenütt
deli hölgyek, mindenütt új kaland. E szilaj mulatozás közben udvari
cselédsége úgy szerte maradozott tőle, hogy utoljára az ország
minden részeiben lehete belőlök találni, csak nála senkit. A magyar
urak cselédei elmarasztották a szász czimborákat, s ha a fejedelem
valaha egy fullajtárt Kolozsvárról elküldött Felvinczre, az előbb
bejárta Vásárhelyt és Dévát, míg oda eljutott, a hova küldve
volt.</p>
<p>Így történt egy ízben, hogy egy fullajtárja a szász fejedelemnek
el lévén küldve Fehérvárra valami sürgetős levéllel, Enyeden
összetalálkozott Toldalagiék lovászaival, azok leitatták,
félkótyagosan nekiindúlt az útnak, az útban összejött Apor
hajdúival, kik épen menyasszonyt vittek Solymosra; a lakodalmas nép
elfogta a legényt, elvitte magával; Solymosról odább ment a násznép
kárlátóba a vőlegény apjához Balázsfalvára; a fullajtárt oda is
elvitték magukkal s miután ott egy kicsinyt kijózanodván,
kérdezősködék: hogy merre menjen Fehérvárra? olyan szépen útba
igazították, hogy este felé csakugyan eljutott Szebenbe.
<span class="pagenum"><a name="Page_85" id=
"Page_85">-85-</a></span> Nem tévesztett el egyebet, csak azt, hogy
nyugot helyett délnek tartott.</p>
<p>Itt aztán megértve a városházán, hogy tíz mérfölddel van
messzebb Fehérvártól, mint reggel volt, elkezde hathatósan
káromkodni minden nyelven, szidta a szebenieket, mintha azok
tévedtek volna el, nem ő, mire nézve jónak láttatott minél
hamarábbi bekvártélyozása valami jó emberhez, ki a szászok közt
legvendégszeretőbb volt.</p>
<p>Az egy becsületes vargamester volt a bástyasoron, ki is
megértvén, hogy a szász választófejedelem fullajtárja jön hozzá
szállásra, igen megörüle, gondolván, milyen jól fog ő mulatni e
messze földről jött rokonnal, ki vele azon egy nyelvet beszéli; és
kiálla előre a kapuba, s föltevé zöld bársony sipkáját, hogy legyen
mivel köszönnie az érdemes vendégnek.</p>
<p>A fullajtár nem soká váratta magát, s miután a hellebárdos, a ki
odáig vezette, rábizta őt gazdájára, összeölelkezett,
összecsókolózott vele; a varga bevitte őt tiszta szobájába,
leültette a lóczára, az inas lehúzta csizmáit és menten
kifényesíté; a két szász ezalatt discursushoz látott.</p>
<p>Előbb a fullajtár beszélt a vargának, azután a varga beszélt a
fullajtárnak, s miután mind a ketten eleget beszéltek egymásnak,
akkor jutottak arra a tudomásra, hogy egyik sem érti, a mit a másik
beszél.</p>
<p>– Der Duivel! kiálta fel János varga, lecsapva zöld bársony
süvegét az asztalra, tud kend magyarul?</p>
<p>– Hogy ne tudnék? esztendeje, hogy itt őgyelgek.</p>
<p>– No hát beszéljünk magyarul, mert a mit németül szóltál, azt
nem értem.</p>
<p>Tehát beszéltek mindketten magyarul.</p>
<p>És mivel tudvalevő dolog, hogy a bor minden nyelvre megtanít,
tehát hogy annál jobban megértsék egymást, előhozott János mester
egy nagy veder jóféle bort, azt két kupával az asztalra tette, s
nekifeküdtek mind a ketten.</p>
<p>Mindkettő gyakorlott bajnok volt ilynemű harczokban;
<span class="pagenum"><a name="Page_86" id=
"Page_86">-86-</a></span> folyt a beszélgetés oly fenhangon, mintha
veszekedtek volna.</p>
<p>– Hiszen kend is csak győzi, János mester, én is győzöm; szólott
a fullajtár, de úgy még sem győzi senki, mint az én uram, az maga
megiszik egy ülő helyében egy vederrel.</p>
<p>– Megiszik Apafi Mihály uram kettővel, viszonzá a varga.</p>
<p>– De nem megy ám ennek a fejébe.</p>
<p>– Biz Apafi Mihály uram sem tölti azt oda.</p>
<p>A fullajtár megdúzta az orrát, s elhallgatott. Jónak látta egy
pohár borral növelni haragját, úgy kezdett megint a szóhoz.</p>
<p>– Hallja kend, az én uramnak van egy akkora kárbunkulusa a
gyűrűjében, mint egy dió.</p>
<p>– Van Apafi Mihály uramnak hat, akkora, mint a fejem! kiálta
villogó szemekkel a varga.</p>
<p>A fullajtár fujni kezde dühében,… odakönyökölt a varga elébe, s
félvállról intézve hozzá a szót, mondá:</p>
<p>– Hallja kend,… az én uram olyan erős ember, hogy egy malomkövet
fölvesz a vállára.</p>
<p>– Elevenen? kérdé phlegmatice a varga, két könyökkel tehénkedve
az asztalra.</p>
<p>– Megveszett kend? Mit elevenen? A malomkövet?</p>
<p>– No, mert Apafi Mihály uram fölveszi ám a vállára az eleven
bivalyt!</p>
<p>A fullajtár lecsapta az asztalra a kupát s ordított, a hogy
kifért a torkán.</p>
<p>– De azt mondom kendnek! hogy mikor az én uram megfogja így a
kezében a nehéz ezüst kupát, úgy meg tudja azt szorítani, hogy
össze-vissza horpad s kiömlik belőle a bor!</p>
<p>– Azt Apafi Mihály uram is megcselekszi, csakhogy ő előbb
kiiszsza belőle a bort.</p>
<p>A fullajtár tökéletesen le volt gázolva, mérgében mit tehetett
egyebet? kiitta a kupáját s megint teletöltötte. <span class=
"pagenum"><a name="Page_87" id="Page_87">-87-</a></span></p>
<p>– Szállok kendnek, varga gazda, szólt a vargára köszöntve a
poharat.</p>
<p>– Állok elébe.</p>
<p>– Az én uram, a választó herczeg egészségeért! kiálta,
odanyujtva kupáját.</p>
<p>A varga elvette, kiitta és mondá:</p>
<p>– Isten éltesse sokáig.</p>
<p>Ekkor a varga merítette meg a maga kupáját s a fullajtárra
köszönté.</p>
<p>– Ez meg az én uramért, Apafi Mihály fejedelemért!</p>
<p>A fullajtár zsebbe dugta a kezeit, s elfordult az asztaltól.</p>
<p>– Köszönöm, varga gazda, nekem már sok volt a bor.</p>
<p>– Sok-e? De több lesz, ha a nyakad közé öntöm az egész vederrel!
szólt a varga dühbe jövén.</p>
<p>A fullajtár elkezdett nevetni, s csufondárosan faragta ujját a
varga orra alatt.</p>
<p>– Azt mondom öcsém, szólt a varga, hogy nyulj ehhez a kupához, s
ne várd, hogy az nyuljon te hozzád, mert azt nem köszönöd meg.</p>
<p>A fullajtár látva, hogy a varga haragszik, még erősebben
hahotázott, s minden módon insultálta a dühöngőt. A varga mindig
alantabb kezde beszélni társához, mint szokása az embernek, mikor
már közel van hozzá, hogy valakit főbe üssön.</p>
<p>– Még egyszer kérdem tőled, édes öcsém, szólt a varga moderate,
oly szeliden, mintha könyörögne, – iszol-e vagy sem? – s a mint
erre a fullajtár még nagyobbat röhögött, úgy vágta hozzá a kupát,
hogy az székestül hanyatt dőlt.</p>
<p>Erre a fullajtár is dühbe jött, s kirántva széles vadászkését,
nekirohant a vargának, vérben villogó szemekkel. De János mester
sem volt rest, hanem előkapott egy fokos baltát a szegletből, s
miután a vadászkést kiütötte ellene kezéből, neki esett a fokossal,
s úgy elverte, úgy elpáholta azt, mint a két fenekű dobot, míg csak
a fullajtár, bornak és ütlegeknek sokasága miatt le nem esett a
lábáról, akkor <span class="pagenum"><a name="Page_88" id=
"Page_88">-88-</a></span> aztán szépen lefektette az ágyba, s
reggelig ott hagyta nyugodni a műhelyben.</p>
<p>Reggelre kelvén az idő, a fullajtár is fölveté szemeit, s hát
ime, a mint kezeit, lábait kezdené mozgatni, el nem tudja képzelni
magában hogy mi lelhette őt? Semmi csontja sem volt helyén, a hova
csak tapintott, mindenütt fájt valami részecskéje.</p>
<p>– Ugyan mi bajom lehet nekem? kérdezősködött az ott levő
inasoktól, úgy érzem magamat mintha valaki az éjjel álmomban
szörnyen megdöngetett volna.</p>
<p>– Azt ugyan jól álmodta kend, felelt neki az egyik inas, mert az
éjjel bor mellett összekaptak kendtek a gazdámmal, mest’ram aztán
kimángorlotta kegyelmedet, mint a szapúlt vásznat.</p>
<p>A fullajtárnak ekkor jutott eszébe a múlt éji mulatság. Rögtön
egész méltatlankodással fölvánszorgott fekhelyéről s ment panaszra
Veterani tábornokhoz, a ki akkor legnagyobb úr volt Szebenben, igen
derék vitéz úri ember, a magyarságnak nagy védelmezője vala és a jó
tréfát sem utálta.</p>
<p>Ehhez járult nagy sántikálva a fullajtár, elbeszélte, hogy őt a
gazdája megveré, de elhallgatta, hogy miért? megmutogatta kék
foltjait és nagy elégtételt óhajtott.</p>
<p>A tábornok odahivatta a vargát, s szembesítve a peres feleket,
elmondatá magának a dolgot, melyet is elejétől végig jól megértvén,
nyula a zsebébe, s kivőn belőle egy tizes aranyat, azt adá a
vargának, mondván:</p>
<p>– Imhol kendnek, a miért ide fáradt. Kend pedig fullajtár uram,
már megkapta a magáét, az a kendé marad. Egyébiránt jövendőre
tanulja meg kend: hogy ha inni akar, igyék a többi fullajtárokért,
vagy akár a Hofmesterért, de az azon felül való személyeknek
egészségeérti ivást bizza kend külömb emberre… Kend is pedig
vargamester, ha máskor szomjazik, igyék a varga czéhmesterért, a
fejedelem egészségeért való italnak pedig hagyjon békét,… mert kend
nélkül is eleget isznak azért!</p>
<hr class="chap" />
<p><span class="pagenum"><a name="Page_89" id=
"Page_89">-89-</a></span></p>
<h2>A NAGYENYEDI KÉT FŰZFA.</h2>
<p class="center">Beszély.</p>
<p>Felvincz és Enyed között egy kis bérczi patak vágja keresztül az
utat, melyen most tartós kőhíd van építve. A hid mellett két felől
a patak oldalában emelkedik két roppant fűzfa, és ezen két fűzfának
historiai emléke van. Hét emberivadék látta azokat felnőni, s
ivadékról ivadékra szállt a történet s maig is úgy emlékeznek arra,
mintha csak a mi életünkben történt volna…</p>
<p>… Épen száz és ötven esztendeje annak, hogy a kuruczlaboncz
világ legszebb divatjában vala; ma a kurucz, holnap a laboncz
osztott törvényeket Enyednek; mikor az egyik kiment az egyik
városvégén, a másik bejött a másikon.</p>
<p>A jó enyediek váltig jobb szerették volna, ha e derék emberek, a
helyett hogy őket látogatják, inkább egymást keresnék fel; de ezek
bölcs urak voltak és hallottak valamit azon strategiai fogásokról,
miszerint az ellenséget az által is meg lehet verni, ha a környéket
élelmi szereiből kipusztítják. Ők ezt vevék gyakorlatba.</p>
<p>Mert mig a fejedelem rendes hadai, a fényes, hatalmas nemesi
banderiumok, a szép daliás, farkasbőr-kaczagányos huszárok, a
válogatott hajdúk, a veres és kék darabontok rendes csatákat
harczoltak künn Magyarországon a birodalmi derék hadakkal, mik
fényes, pánczélos, tarajos lovasokból, hímzett bivalybőröket viselő
daragonyosokból s czélbalövő muskétásokból állottak; addig
szanaszét az országban őgyelgő kalandornép csavargott alá s föl,
szemre <span class="pagenum"><a name="Page_90" id=
"Page_90">-90-</a></span> főre egymáshoz annyira hasonlatos, hogy
maig is fenmaradt róla az adoma, miszerint a jámbor felvidéki tót
nem tudott köztük különbséget tenni: melyik a kurucz, melyik a
laboncz?</p>
<p>Nagyobbrészint oly emberek, kiket magukat is elpusztított a
háboru, s kétségbeesés, nyomor és boszúvágyból nem hagyott nekik
más választást, mint kaszát, csákányt ragadni, s felcsapni
kurucznak vagy laboncznak, a szerint a mint egyik vagy másik fél
katonái pusztították el.</p>
<p>Ezek azután falkánkint jártak városról városra, zsarolva,
harácsolva, a hol engedékeny népre akadtak; gyújtogatva, a hol
megharagudtak, s szétszaladva, a hol megijedtek. Nem is igen nagy
szenvedélylyel folytatták a harczot, a vesztes fél rendesen átállt
a győzteshez, úgy, hogy Cserey Mihály bizonyítása szerint akadt
ember, a ki négyszer-ötször volt kurucz, ugyanannyiszor
laboncz.</p>
<p>Ezen sűrű változandósága a minéműségnek nagy akadályára lehetett
a dicsőség után törekvésnek, mert ha valaki nagy hírt nevet
szerzett magának, mindig attól tarthatott, hogy ha holnap
véletlenül egész serege áttér az ellenséghez, az valamennyinek
megkegyelmez, csupán őtet akasztja fel, mint a kire legjobban feni
a fogát.</p>
<p>Úgy segítettek azonban magukon, hogy neveiket rendesen
elváltoztatták, a mi legsűrűbben előfordult a labonczoknál, kik
iparkodtak maguknak olyan neveket adni, a mit a bolond kurucz ki ne
tudjon mondani, ha csak ki nem töri benne a nyelvét, többnyire
elrontott német szavakat, a miket ők maguk sem értettek.</p>
<p>A kurucz basák ellenben iparkodtak maguknak oláh neveket
adni.</p>
<p>Ez időben tehát legkegyetlenebb veszedelme volt Enyednek és a
körülfekvő városoknak egyfelől Balika, a kuruczvezér, a ki lakott a
Thorda-hasadék egyik barlangjában, melyet maig is Balika-várnak
neveznek, és másfelől a mezőségen tanyázó két labonczfőnök, a kik
közül az egyiknek <span class="pagenum"><a name="Page_91" id=
"Page_91">-91-</a></span> az a furcsa neve volt, hogy:
«Trajtzigfritzig!» a másik pedig ily regényesen hangzott:
«Bórembukk!»</p>
<p>A milyenek voltak választott neveik, olyanok voltak azoknak
viselői is, majd ügyetlen, majd kegyetlen, félig tréfás, félig
véres alakok, kikről épen annyi nevetségest tudott regélni a
közhír, mint a mennyi irtózatost, s neveikkel egyfelől a dajkák
ijesztgették siró gyermekeiket, másfelől az enyedi diákok csufolták
egymást pajkosságból.</p>
<p>Ezek a diákok, oh ezek a nagyenyedi diákok sajátságos fiuk
voltak.</p>
<p>A mint annyira vitte a kálvinista gyerek, hogy a lúdtollból
kalamust tudott faragni, telerakott az anyja pogácsával egy
tarisznyát, az apja vett neki egypár fejelés csizmát, azzal elvitte
Enyedre, letette a collegium udvarán, pofonüté, megáldotta s ott
hagyta, rábizván, hogy legyen belőle pap, professor, királybiró,
főkapitány vagy tanácsúr. Azontúl nem is volt rá gondja többet. A
fiu megnőtt, megszakállosodott, megtömték, meghizlalták étellel és
tudománnyal, elzárták hermetice minden világi kisértetektől, gondot
viseltek testére, lelkére, felnevelték hitben és egészségben,
csináltak belőle papot, professort, királybirót, főkapitányt, vagy
tanácsurat, a mire esze és szerencséje volt, a nélkül, hogy
apja-anyja törte volna rajta a fejét; a collegium volt nekik édes
anyjuk.</p>
<p>Öt-hatszáz fogadott fia volt a tisztes matronának, s több
százezer forintra menő jövedelme ennyi szép fiu felnevelésére;
legtudósabb professorai, kiket a külföld akademiái műveltek,
világhirű könyvtára, s mindenféle beneficiumai, mik egyfelől a míg
szorgalomra ösztönözék az ifjuságot, másfelől jó eleve hozzá
szoktaták azon jótékony öntudathoz, miszerint bármi szűken, de
saját érdemük után tanultak megélni.</p>
<p>Vala pedig ezen idő szerint a nagyenyedi collegium
rector-professora, nagytiszteletű tudós Tordai Szabó Gerzson uram,
a tudományoknak nagy mivelője, rendkivül <span class=
"pagenum"><a name="Page_92" id="Page_92">-92-</a></span>
békeszerető férfiu és a jó erkölcsöknek fáradhatlan
oltalmazója.</p>
<p>Mert ha bevette magát iszonyú foliánsai közé, azokba annyira el
tudott veszni, hogy gyakorta kénytelen volt a feleségétől
megkérdezni, ha valjon ebédelt-e ő ma már, vagy sem? tanítványai
előtt pedig akként szólott, mint egy oraculum. Csak a csendes
békességes tudományokat kedvelé, mint a csillagászat és mechanica,
nem szereté pedig a historiát, mint a mely, az ő szavaiként, nem
tanit egyebet, mint azoknak neveit, a kik emberek agyonverésében
tüntették ki magukat, s hősi tetteit énekli bűnös, vérengző,
kegyetlen embereknek és hazudik véghetlen kiterjedésben, a helyett,
hogy a jámborok, jótékony és bölcs elmék példájával javítanák az
utóvilágot.</p>
<p>Annyira vivé pedig az ellenszenvét a derék úr a neki nem tetsző
historiai személyek ellen, hogy tanítványai lelki üdvére képes volt
a történetet meghamisítani, ráparancsolván a historiæ professorra,
hogy Cleopatrát, Semiramist s más afféle szemtelen
asszonyszemélyeket úgy fesse tanítványai előtt, mint rút, utálatos
szörnyetegeket, a kikre gondolni is irtózat.</p>
<p>És soha női alakra azoknak szemeiket nem volt szabad vetni,
táncz, hegedűszó s más hívságos dolgok örökre száműzve valának e
körből, még a templomban is, nehogy a leányokra kacsingathassanak,
hátul valamennyi pad mögött volt a nagyobb diákok számára egy hely
külön rekesztve, a holott faragott fenyőszálakon ültek, hogy így
fel ne érhessék fejeikkel az előttük álló padok karzatát. Mert
kősziklára épült elve volt a nagytiszteletű úrnak, hogy fiatal
embernek addig, míg meg nem házasodhatik, tehát míg iskoláit nem
végezte és a míg nincs mit apritania a tejbe, nem szükséges
fehérszemélyeket ismerni, és minden a mi addig történik, csak
hivalkodás és nem vezet jóra.</p>
<p>Persze, hogy ez a legnépszerűtlenebb világnézet, a mit csak a
közjó kedvéért kimondani lehet, s hogy e nézetnek <span class=
"pagenum"><a name="Page_93" id="Page_93">-93-</a></span>
legkevesebb pártolói akadtak maguk az érdekelt felek, a nagyenyedi
diákok között, az magától értetődik. Az csak mégis lehetetlen, hogy
az ember egyszer másszor női alakot ne lásson, s tizennégy éves
korától huszig az ember minden asszonyt szépnek talál.</p>
<p>Különösen nehezíté pedig Gerzson urnak nevelési maximáját azon
körülmény, miszerint ő neki is volt egy leánya, az az egy pedig
olyan szép volt, hogy ha az ember félesztendeig válogatott volna a
városban, megint csak ő hozzá tért volna vissza.</p>
<p>Valahány diák meglátta a leányt, az mind szerelmes lett bele; de
hiába lett szerelmes, mert könnyebb egy elkárhozott léleknek a
Styxen visszaszökni, mint volt egy diáknak husz lépésnyire juthatni
Klárikához, – a hogy a szép leányt nevezték.</p>
<p>Gerzson úrnak emeletes háza levén a collegium tövében, ő maga a
földszinten lakott, leánya pedig az emeleten, és a lépcső rácsos
ajtóval volt elzárva; tehát még csak az sem történhetett meg, hogy
valami ifju ember a professor urat keresve tévedjen Klárika elé; a
ki elé különben is hiába tévedt volna, mert a jó leányka oly
istenfélő és diákfélő elvekben nevelkedett, hogy bizonyosan
elszaladt volna előle.</p>
<p>Nem is volt pedig minden bolond embernek bejárata a tudós
professor úrhoz, hanem kipróbált egyéniségeknek megnyitá háza
ajtaját.</p>
<p>Ilyen két kipróbált egyéniség volt: humanissime Zetelaky József
és humanissime Karassiay Áron.</p>
<p>Az első szép, ártatlan, leányarczu, tizenhét éves ifju, Gerzson
úr különös kegyencze, a kiről ezt hivé, hogy lelkét sokkal inkább
bezárta a tudományok könyvei közé, mintha tömlöczbe, vagy
spiritusba volna téve, örökké első eminens volt, mindenféle
verseket írt akármely thémáról, neki mindegy volt; hexameter,
pentameter, sapphicus, alcaicus, alexandrinus vagy anacreoni:
magától értetődik, hogy ezek között szerelmes vers nem találtaték,
hanem a <span class="pagenum"><a name="Page_94" id=
"Page_94">-94-</a></span> télről, tavaszról, aratásról,
villámlásról és tengeri zivatarról s más efféle erényes tárgyakról;
e mellett görögül, diákul, zsidóul és francziául folyvást beszélt,
a csillagokat az égen s a virágokat a földön szemenkint ismerte,
chemiai és physikai experimentumoknál ő volt Gerzson úr segédje, s
e mellett oly jámbor érzelmű ifju ember vala, hogy mikor a
mythologiából azon istenasszonyt érdeklő paragraphust kellett
felelnie, a ki kevés öltözetet szokott magán hordani, elpirult és
lesütötte a szemeit.</p>
<p>A másik, humanissime Karassiay egy kissé nehézfejű ember vala,
hat esztendős tógás diák, igen hallgatag és csendesvérű ifju, a kit
azért kedvele Gerzson úr, mert soha semmi ivásnál, verekedésnél az
ő neve elő nem fordult, a miből nagy baj lett volna, ha előfordul,
mert a humanissime oly karokkal és vállakkal volt megáldva a
természettől, hogy ha azokat mások vesztére mozgásba akarta volna
hozni, azok sokat beszélhettek volna róla. Ő azonban rettentő
erejét csupán a fúrás-faragás békés mesterségeiben fárasztotta,
készítve mindenféle physicai eszközöket a tanár úr számára, s
csupán olyankor adva tanujelét karjai egyéb mozgásának, midőn a
nagy vacatió alatt az ifjuság a nagyteremben mythologiai drámai
előadásokat tartott, – természetesen férfiszemélyzettel,
férfihallgatóság előtt, a midőn Karassiay játszá Herkulest,
Zetelaky pedig Dejanirát, a midőn Józsefről senki sem mondta volna,
hogy nem valósággal leány, Áront pedig csupa gyönyörűség volt nézni
a Centaurusokkal való harczban, hogy vert egymaga harmincz pogány
félistent a földhöz.</p>
<p>Épen a közvizsgálatok közelgének, nagytiszteletű Tordai Szabó
Gerzson uram rettenetes készületekkel volt természettani
mutatványaihoz, mint lesz a vízből levegő? mint ragad össze a
kiszivattyúzott két fél golyó a levegőnyomástól? hogy lehet a
levegőt meggyujtani? s a villanygép alatt papiros embereket
tánczoltatni? a mik akkor még mind csodaszámba mentek. E végett
átadá a physicum museum kulcsait kiválasztottjainak, hogy ott
működjenek <span class="pagenum"><a name="Page_95" id=
"Page_95">-95-</a></span> nagy szorgalommal, és tapasztalá is, hogy
a két jeles ifjú már korán reggel ott van a muzeumban s csak a késő
estve választja el őket onnan. Dicséretes szorgalmatos ifjak, mondá
Gerzson úr, vegyetek róla példát ti többiek, istentelen hivalkodó,
csizmakoptató korhelyek, hogy legyetek olyanok mint ők.</p>
<p>Lássuk tehát, mit mivelnek az ifjaink ott a physicum muzeumban?
Ennek a muzeumnak van egy elsötétíthető ablaka, optikai kisérletek
előhozatalára, és ez az ablak épen a nagytiszteletű úr udvarára
nyilik; a mi két szorgalmas ifjunk nagy figyelemmel áll az ablak
előtt, s épen egy roppant kerekes látcsövet alkalmazva az ablak
gömbölyű nyilásába, azon keresztül látszik valamit nézni. Tán
csillagot vizsgálnak? Igen, de akkor ne irányoznák lefelé a
látcsövet.</p>
<p>… Most épen József néz bele nagy áhitatosan… «Oh Istenem, milyen
gyönyörű!» sóhajt, nem birva magával… Talán mégis csillag?… «Most
épen egy rózsát szakit le, be szeretnék én az a rózsa lenni!» De ez
már még sem csillag!</p>
<p>A mi derék ifjaink azon ürügy alatt, hogy csillagokat
vizsgálnak, naphosszant azzal foglalatoskodnak, hogy a szép
Klárikát nézik távcsöveken keresztül; a míg Gerzson úr azt hiszi,
hogy szemeiket az ég csodáin fárasztják, ők azzal mulatják magukat,
hogy a kedves leánykát mindenüvé távcsővel kisérik, kertbe,
szobába, konyhába és benne gyönyörködnek.</p>
<p>A jó Áronra nézve csak tréfa volt ez a mulatság, de József
egészen oda lett belé; nem bírt megválni a látcsőtől, s ha sokáig
nem láthatá a leányt, nem evett, nem aludt, nem volt kedve
semmihez, csak sóhajtozott és mindent elfelejtett a mit olvasott,
sőt Gerzson úr nagy megütközésére még az ő felolvasásaira sem
figyelt, akkor is a kis rózsalugasos kerten járt az esze, és a szép
leánykán, a ki a nyílt rózsaleveleket kicsi kötényébe szedi piczi
fehér kezeivel. <span class="pagenum"><a name="Page_96" id=
"Page_96">-96-</a></span></p>
<p>Az experimentumoknál is egyik ügyetlenséget a másikkal tetézte;
tört, zúzott a mi a kezébe akadt, a phosphorral való kisérletekhez
oxygen helyett hydrogent adott: majd meglőtte vele az egész
classist.</p>
<p>Gerzson úr el nem tudta gondolni, mi lelhette a fiút? kutatott,
fürkészett, – nem talált semmit; mire ő a hosszú folyosón
végigkopogott, akkorra a muzeumban minden ismét a maga helyén volt,
a telescopiumok ég felé fordítva, s munkában a görebek és
légszivattyúk.</p>
<p>József pedig folyvást növekedni érzé szive fájdalmait, a csalóka
távcső oly közel hozta olykor az imádott leánykát, hogy ámulatában
kezeit nyújtá ki utána, s csak akkor ijedt meg, mikor körmeit az
ablakba megüté, a min Áron kétakkorát nevetett.</p>
<p>E kínjai közepett annyira vivé a gonosz kisértő a jámbor ifjut,
hogy egy délután leüle az asztalhoz, s ijedség kimondani, szerelmes
verset írt! A vers sapphicusokból állott és tele volt minden
széppel, a mi a nap alatt terem. Midőn felolvasta Áronnak, ez
megesküvék, hogy soha életében szebb versnek még csak hírét sem
hallotta.</p>
<p>Egy estve a holdvilágban elbámulva könyökölt a két ifjú a muzeum
ablakában s beszélgetett egymás között:</p>
<p>– Ha Klárika ezt a verset olvashatná, mondá Áron.</p>
<p>– Hm! felele rá József. (Nem volt ez akkor olyan könnyű, mert
nem volt még hét divatlap, a hol az ember kinyomathatta volna.)</p>
<p>– Már ha én neked volnék, csak a kezébe juttatnám.</p>
<p>– De hogyan?</p>
<p>– Ledobnám innen a kertbe.</p>
<p>– Le ám, de hátha a szél félreviszi s az udvarra esik s a
nagytiszteletű úr kapja meg?</p>
<p>Most Áronon volt a sor azt mondani, hogy «hm».</p>
<p>– Úgy kellene azt, szólt sóhajtva József, szépen összehajtogatva
elrejteni a nyiló rózsák közé, hogy a mint korán reggel kijő a
rózsaleveleket megszedni, egyedül ő lelje meg és olvassa el.
<span class="pagenum"><a name="Page_97" id=
"Page_97">-97-</a></span></p>
<p>– Hát hiszen az könnyű, felelt Áron. Innen az ablakból le lehet
ereszkedni egy kötélen a kert faláig, onnan könnyű beugrani az
ásott földbe, visszafelé meg aztán fel lehet kapaszkodni a bodzafán
s a kötélen megint feljöhetni.</p>
<p>– Mit gondolsz? szörnyedt el József, – én bocsátkozzam le
kötélen a collegium ablakából? én mászszam át idegen kerítésen
éjszaka?…</p>
<p>Áron maga is megijedt e szóra.</p>
<p>– Hisz én nem mondtam, hogy te cselekedd azt, én csak azt
mondtam, hogy könnyű volna megtenni…</p>
<p>József elhallgatott egy ideig.</p>
<p>Egyszer csak megszólalt.</p>
<p>– Nem tudsz itt valahol egy hosszú kötelet?</p>
<p>– Tudok biz én, a régi csengetyűkötél itt van a padláson.</p>
<p>– Hozd elő.</p>
<p>Áron elment a kötélért, egy gerundiumból nyerget csinált a
végén, melybe Józsefet beleültette s a kötelet az ablak keresztfája
körül csavarítva, izmos tenyereivel belekapaszkodva, szép csendesen
lebocsátá Józsefet a kőfalig, ki egy perczig sem látszott azon
aggódni, hogy ha társa kezéből kicsuszik a kötél, ő rögtön nyakát
szegheti; ha volt a mitől rettegett, ez azon egy dolog lehete, hogy
ha meg találja valaki látni.</p>
<p>Senki sem látta meg. Átmászhatott a falon, elrejthette a verset
a rózsák közé, s Áron markában újra fölemelkedék a kötélen a muzeum
ablakáig szerencsésen; a két ifju csak akkor bámult el egymáson,
hogy milyen bolondot cselekvének?</p>
<p>Másnap nem is mertek egymásra nézni, annál kevésbbé a látcsőbe.
Mint a ki valamely nagy gonosz gyilkos dolgot követett el, még a
bűnös helyet is félve kerülték, s dobogó szívvel hallák reggel a
nagytiszteletű úr csizmáit a folyosón végigkopogni.</p>
<p>Belépett. Sem József, sem Áron nem mert rá felpillantani,
<span class="pagenum"><a name="Page_98" id=
"Page_98">-98-</a></span> azt hivé mindegyik, hogy az orrukról le
fogja olvasni az éjszakai merényletet.</p>
<p>– Jőjjön egy szóra félre humanissime.</p>
<p>Zetelaky inkább halott volt, mint élő. A világért rá nem nézett
volna a tanárra, ki kegyetlen hallgatással tekinte rajta hosszasan
végig.</p>
<p>– Csak azt akartam mondani humanissime, szólt végre száraz
hangon, hogy ha máskor verset akar hozni, ne a kerítésen jőjjön be
vele, hanem az ajtón, mert mind összegázolta a tulipán-ágyakat.
Különben nem rosz vers a mit írt, csakhogy egy helyen az adonicus
sántit.</p>
<p>S ezzel markába nyomta a kérdéses verset. József nem bánta
volna, ha e perczben a collegium vele együtt elsülyed.</p>
<p>Klárika megtalálta ugyan a kérdéses helyen a verset, de mint
afféle jól nevelt leány, első kötelességének tartá az apjának
denuncziálni, egyuttal az elgázolt tulipán-ágyakért is panaszt
téve. Az öreg úr rögtön ráismert az írásra, s vége volt előtte
József turpisságának. Többé sem experimentumokat nem bízott rá, sem
a physicum muzeumba nem küldé dolgozni.</p>
<p>Ezenközben hol egyszer, hol másszor megtörtént, hogy a tanuló
ifjuság nem csupán azon dolgokról hallott, a mik könyvekben vannak
megírva, hanem hírt vett gyakorta az országban szerteszét történő
eseményekről is, s épen nem iparkodék elrejtegetni rokon- és
ellenszenveit, miket a kurucz-laboncz világban vagy egy, vagy más
irányában érzett, sőt néha leczkék kezdete előtt, mikor
két-háromszáz tanuló össze volt egy teremben gyülekezve, lehete
olyforma hajlandóságokat is tapasztalni, mintha e tisztes testület,
ha birokra kerülne a dolog, aligha lenne tétlen nézője a
mulatságnak.</p>
<p>Erre ugyan nemsokára kivánt alkalom is kinálkozék; egy napon
Trajtzigfritzig és Bórembukk uraim ő kegyelmességeik beizenének a
városba, hogy nekik száz darab vágómarhát, ötven mázsa szalonnát,
ezer kenyeret és <span class="pagenum"><a name="Page_99" id=
"Page_99">-99-</a></span> tizenkét bendő turót azonnal helybe
küldjenek, borról sem feledkezvén meg, a mely ne legyen több, mint
kétszáz akó. A jó nagyenyediek már ekkor annyira meg voltak
fogyatkozva élelmi szerekben, hogy csak végső megszorítás mellett
birták összerakni a kivánt mennyiséget, s midőn mindazt szekerekre
raknák, megtudja a dolgot Balika, előjön a maga lyukából s elveszi
tőlük az egész szállítmányt és elviszi a Torda hasadékába.</p>
<p>A jó enyediek mit csináljanak most? Mondhatták ők
Trajtzigfritzignek, hogy Balika elvitte az enni-innivalót, menjen
utána és vegye el tőle, a labonczvezér haragra gerjedetten
felülteté a maga hadait s megesküvék, hogy porrá égeti Enyedet, s
bor helyett a vérét iszsza meg az egész lakosságnak.</p>
<p>A szegény nép nagyon megijedt a kegyetlen fenyegetőzésre; eleget
tenni a legjobb akarat mellett sem lehetett. Trajtzigfritzig és
csordája pedig már Marosujvár körül járt, s a hogy a közbeeső
falukkal bánt, abból Enyed is elgondolhatta, mi vár reá?</p>
<p>Ilyen inséges eset megszokott állapot vala már Enyeden, a
lakosság a labonczok jöttének hírére hirtelen elhagyá házait, a mi
féltője volt, azt elásta a pinczékbe, asztagok alá a földbe, az
asszonyokat, gyermekeket, öregeket felküldték a hegyekbe az erdők
közé, a hajadon leányokat begyűjték a reformatus templomba, maguk a
fegyverfogható férfiak pedig helyet foglalának ugyanott a templom
udvarán, mely, a mint most is látszik, erős, magas kőfallal volt
bekerítve, s több rendbeli bástyatoronynyal ellátva, mely tornyokat
a helybeli czéhek építteték: egyet a becsületes csizmadia czéh,
mást a becsületes takács czéh, külön egyet a szűrszabó czéh, együtt
a timár és varga czéh egy negyediket, ötödiket a gombkötők és
aranyművesek, hatodik volt a kovácsok és lakatosoké. Itt tartattak
a czéhládák s nagy veszedelem idején ide gyültek a czéhbeli
mesterek legényeikkel együtt s ők képezék az Isten várának őrségét.
<span class="pagenum"><a name="Page_100" id=
"Page_100">-100-</a></span></p>
<p>Átellenben állt a collegium, roppant háromemeletes négyszárnyú
épület, melyben hétszáz diák tanyázott, egy egész hadsereg, ha arra
került a sor.</p>
<p>A mint a városon szétfutó hír eljutott a collegiumba is, lángot
vetett a diákok szivében az ifju vér: «nem hagyjuk magunkat, nem
hagyjuk a várost!» szóltak lelkesülten, s másnap reggel a chemiai
leczkén azt vette észre nagytiszteletű Szabó Gerzson uram, hogy
tanítványai kardokkal és kopjákkal felfegyverkezve jelennek meg a
hallgató teremben, s hallani sem akarnak egyébről, mint hogy őket
professoraik a labonczok ellen vezessék.</p>
<p>No ez szép kivánság volt nagytiszteletű Szabó Gerzson úrtól,
hogy ő valakit a háborúba vezessen!</p>
<p>– Megbódultatok-e dilectissimi? szólt elszörnyedve a jó úr,
menjetek, igyatok «purgantes pectora succos». Hát Ajáx vagyok-e én,
avagy a megveszett Achilles, hogy engem harczba akarjatok vinni?
avagy myrmidonokat neveltem-e én bennetek, hogy ily vérengző
gondolatokat tápláltok magatokban? kiknek kezeiben könyv forgott,
most kezeitekben dárda forog, kik csak énekelni tanultatok, im
harczi ordításra ferdítitek ajkaitokat. Azért ruháztam én reátok
annyi bölcseséget és tudományt, hogy bitangul elhulljatok barbár
ellenség csapásai alatt, mint bármely tudatlan katona, a ki azért
született, hogy meghaljon?</p>
<p>E beszéd közben észrevevé Gerzson úr, hogy még Zetelaky is
valami fringiát takargat a togája alá, s iszonyúan ráförmedt:</p>
<p>– Még kend is fegyvert visel, kend? (Mikor valakit per «kend»
nevezett, már akkor nagyon haragudott.) Felbomlott a világ tisztes
rende! Hát volt rá eset valaha, hogy poéták, a muzsák választottai,
a szent berkek lakói, a Pieridák barátai fegyvert emelgettek volna
kezeikben? – No, szóljon kend! kend nagy historicus, mondjon nekem
erre esetet ha tud.</p>
<p>A faggatott diák végre megszólalt:</p>
<p>– Igen is volt rá eset: mikor Pán tanítványai botra <span class=
"pagenum"><a name="Page_101" id="Page_101">-101-</a></span> kaptak
a Helicont pusztító gallusok ellen s agyon verték őket.</p>
<p>Gerzson úr hátra kapta a fejét e szóra, mert meg volt neki
felelve. Ez még dühösebbé tevé.</p>
<p>– És ha én megtiltom ti nektek, hogy fegyvert merjetek fogni,
midőn a nemes város békés alkudozásokkal törekszik a veszedelmet
elhárítani magáról! Kendnek pedig humanissime Zetelaky annyit
mondok, hogy nem szükség minden kérdésre felelni. – Most pedig
parancsolom ti nektek, hogy e perczben lerakjatok minden fegyvert
kezeitekből, és a ki ellenkezőleg cselekszik, az e pillanatban
kitiltatik e collegium küszöbéről, és soha annak ez életben tagja
többé nem leend!… Clarissimi domini jurátusok, huzassák meg a
repedt harangot!</p>
<p>Ezt a repedt harangot olyankor volt szokás meghuzatni, midőn
valaki a collegiumból ünnepélyesen kitiltatott.</p>
<p>A rector szavait mély csend követé, melyet csak a repedt harang
recsegő kongása szakgatott félbe. Az ifjak, kik képesek lettek
volna náluknál hatszorta nagyobb sereggel megküzdeni, professoruk
szavára megjuhászkodva rakták le fegyvereiket mind, a repedt harang
elhallgatott, a diákok helyeikre ültek, elővették könyveiket, a
nagytiszteletű úr pedig vevé kézi könyvét és prælegált, mintha
semmi sem történt volna, míg az órát nem csengették, akkor
elbocsátá tanítványait, az elszedett kardokat és dárdákat pedig
szekérre rakatá s elzáratá a templom alatti boltozatba, hogy még
csak hozzájuk se lehessen férni.</p>
<p>Éjszaka azonban a diákok magukhoz térve az ijedségből, melyet a
rector szavai okoztak bennük, újra összebeszélének, s miután
fegyvereik elszedettek, másnap korán reggel, a mint a kapuk
megnyittattak, kimentek a Maros partjára, ott jó friss fűzfákat
találván, azokról vágott magának kiki egy husángot, s azokat a toga
alá rejtve, észrevétlenül beszállíták a collegiumba és elrejték a
faraktárba szépen. Gondolák, hogy ez is jó fegyver, ha jó ember
fogja a végit. <span class="pagenum"><a name="Page_102" id=
"Page_102">-102-</a></span></p>
<p>Még az nap délben megjelent a város alatt Trajtzigfritzig
háromezer főre menő laboncz népével; a nemes város a főbirót, a
collegiumi testület a nagytiszteletű rector professort választá ki,
hogy deputatioba menjenek eléje.</p>
<p>Trajtzigfritzig lóháton ülve fogadta a küldöttséget; a többi
sereg mind gyalog járt, kivéve három faágyút, melyeket bivalyok
vontak. Nagyon gyanús kérdés volt azonban, ha vajjon el lehet-e
ezen ágyúkat sütni, a nélkül, hogy az ember a körülállók életét
veszélyeztesse? még egy negyedik ágyújok is volt rézből, melyet
valamely csata alkalmával valamelyik fél beszegezett és ott
hagyott, ők pedig kifúrták a szeget onnan, úgy, hogy most, ha
elsütötték az ágyút, a gyújtólyukon jött ki mind a töltés, a golyó
pedig benn maradt.</p>
<p>Maga a had gyönyörű népség volt; igazán ráillett a válogatott
czím, mert az ország minden népeiből volt az összeválogatva;
magyar, oláh, belga, marodeur, rácz és oláh-czigány egy csoportban,
egyik mezitláb és sisak a fején, másik a szűrin át kötötte derekára
a kardot, némelyik nagy puskát czipelt, melynek nem volt már sem
kulcsa, sem kereke, s mind valamennyi nyírott bajuszszal volt, hogy
összekeveredés esetén mégis csak megkülönböztethessék egymást a
hasonló elemekből szerkezett kuruczoktól, kik hosszú hajat s fülig
kent bajuszt viseltek. A legnagyobb rész bocskorban járt, csupán
azoknak jutott sarú, a kik valamely tisztségben voltak, azokra
sarkantyú is volt ütve jobbára, de minthogy lovuk nem volt, az a
sarkantyú nem szolgált egyébre, mint hogy legyen nekik miben
elesni, ha futni akarnak.</p>
<p>Ily armadiának volt vezére Trajtzigfritzig; de nagyon
csalatkoznék, a ki azt hinné, hogy ő is hasonló volt rongyos
seregéhez; lova legszebb angol mén volt, ő maga ezüst csillagos
lánczszemből font pánczélinget viselt aranysujtásos meggyszín
bársony dolmány felett, homlokát kecsegehátú rézsisak borítá, s
pánczélpikkelyes keztyűkbe <span class="pagenum"><a name="Page_103"
id="Page_103">-103-</a></span> dugott kezeit széles egyenes kardja
markolatán nyugtatá.</p>
<p>Széles, tunya képéből s nemtelen vonásaiból ugyan kirítt, hogy e
pompához sem születése, sem érdemei nem juttaták, s a hány csojtár,
a hány darab öltöny volt rajta, azon mind más név kezdő betűi
voltak himezve, de ő azért elég méltóságot tulajdoníta magának, ha
lovon ült, azokhoz a kik gyalog járnak, lenézőleg beszélhetni.</p>
<p>Alvezére, Bórembukk, egy nagy trabális mészáros legény volt,
szőretlen csontos pofával; ki egész ellenkezőleg nagy gondot
látszott arra fordítani, hogy mentül piszkosabb lehessen.</p>
<p>Bőrködmene csillogott a szennytől, s orczája bátran
dicsekedhetett vele, hogy záporesőn kívül más vizet soha sem
érzett.</p>
<p>Minden fegyvere egy hatalmas taglóból állott, melylyel egy
csapásra le birta félkézzel ütni a tulkot.</p>
<p>Ez érdemes férfiak elé járula a két tagból álló küldöttség, nagy
tisztelettel és kalaplevéve, s nagyobb megtisztelés okáért Gerzson
úr egy igen szép diák peroratiót tartott a két vezér előtt.</p>
<p>Trajtzigfritzig Bórembukkra nézett, ez viszont ő reá; egyikük
sem tudott egy szót is diákul, hanem azért mégis úgy tettek, mintha
mindent értenének.</p>
<p>– Értettem jól, a mit kend mondott – szólt a vezér – a mint
észrevette, hogy Gerzson nem fog már többet beszélni, s
leereszkedőleg vállára veregetett. Kinek híják kendet?</p>
<p>– Én vagyok Tordai Szabó Gerzson, a nagytiszteletű collegium
rector professora, társam ő kegyelme pedig nemzetes Tóth János
uram, a nemes város főbirája.</p>
<p>– Hát a csizmadia czéhmester hol maradt?</p>
<p>– Az nem látta czélirányosnak közénk elegyedni.</p>
<p>– No pedig annak is itt kellene lenni, mert háromezer csizmára
van szüksége a seregnek, a minek három nap alatt elő kell
teremtődni, különben esküszöm ősi kardomra <span class=
"pagenum"><a name="Page_104" id="Page_104">-104-</a></span>
(valahol lopta azt a kardot), hogy minden csizmadiát eltörlök a
föld szinéről!</p>
<p>Ennél merészebb fogadást, úgy hiszem, senki sem tett még.</p>
<p>Gerzson úr meghajtá fejét, s most a főbiró szólalt meg
magyarul.</p>
<p>– Majd tudtára adandjuk a becsületes czéhmesternek akaratodat
méltóságos úr, és ő minden lehetségest el fog követni; kérünk
azonban az egész város nevében, hogy érdemes hadaiddal légy kegyes
a városon kívül maradni, mert mi ámbátor a legjobb véleménynyel
vagyunk is felőled, a buta népség annyira fél a fegyveres néptől,
hogy közeledéstek hírére mind szétszaladának az erdőkbe, részint
elzárkóztak a templomokba; úgy, hogy ha bejönnétek, sem találnátok
egyebet üres házaknál, nekünk pedig lehetetlenné tennétek, hogy
kivánságaitoknak megfelelhessünk, nem levén senki a kitől azokat
behajtsuk.</p>
<p>Trajtzigfritzig Bórembukk fülébe súgott valamit, s azzal rosszul
rejtve ravasz mosolygását, így szóla:</p>
<p>– Becsületes szolgák. Minthogy félvén és minthogy bolondok
lévén, mink sem kivánván, hogy házaitokat üresen hagyván, abban
senkit sem találván; tehát hazamenvén és megmondjátok a népnek,
hogy mi eltakarodjunk, ha ők hazajőjjenek, és azután pediglen
kiváltképen csakhogy épenséggel azonnal mingyárt itt a város
mellett ezer lépésnyire sátort üssünk; ti pedig minden háznál
gyertyát gyujtsatok, hogy lássuk, hogy mindnyájan otthon vagynak,
különben pedig, ha egy vagy más, így vagy amúgy talál lenni, hát
majd meglátjátok azt az egyet, hogy!</p>
<p>Ilyen ékesen szólással tudtára adván a vezér a maga ultimatumát
a küldöttségnek, visszabocsátá őket a városba, ő pedig a maga
seregével mintegy ezer lépésnyire letelepedett a mezőn,
buzakévékből csinálván kiki magának sátorokat.</p>
<p>A visszatért küldöttség pedig tudtul adá a lakosságnak, hogy
kiki menjen haza a maga lakásába, s éjszakára tegyen <span class=
"pagenum"><a name="Page_105" id="Page_105">-105-</a></span>
gyertyát az ablakába, s a mi szegénységétől kitelik, hordja össze,
hogy a laboncz urakat kielégíthessék vele.</p>
<p>Úgy is történt, a czéhek szépen haza oszladoztak, az erdőre
kimenekült asszonyok és vének visszahivattak, s késő estig nem
szűnt meg az egész város sütni főzni az érdemes labonczok számára.
Csupán a templomban elhelyezett ifju hajadonok nevében könyörgött
azon kegyért a szép Klárika, hogy őket hagyják meg azon éjjel az
Isten házának oltalma alatt, s e kérelmet a többi szüzek is
támogatván, a nemes tanács és a professori kar végre
beleegyezett.</p>
<p>Szép holdvilágos éjszaka következék, csendes volt az egész
vidék, a város előljárói nyugodtan aludtak menyezetes
nyoszolyáikban, elgondolva, hogy mily bölcsen elháríták városuk
felől a nagy veszélyt; háromszázötven szűz nyugodott Isten szent
árnyéka alatt a templomban, a midőn Klárikának úgy tetszék álmában,
mintha valami alak felköltené őt, hogy ne alugyék, hanem menjen fel
a toronyba.</p>
<p>Ő azon félálmosan felment a lépcsőkön, hol a szent ekklézsia
ötvenkét mázsás harangja állott, s a mint kitekinte a torony magas
ablakán a holdvilágos éjbe, úgy tetszék neki, mintha valami nagy
sötét foltot látna lassan a város felé hömpölygeni, s nem sokára
kivehetővé lőn előtte, hogy az egy nagy embercsoport, melynek sötét
tömegéből kaszák és kopják vasai villognak elő a holdvilágban.</p>
<p>Egyszerre világos lőn előtte minden: a labonczok csak azt
várták, hogy a népség házaiban szétoszolva lefeküdjék, hogy orozva
rajta üssenek… Klárika egy perczet sem akart veszteni, nem ment
vissza a templomba, hogy társnéit felköltse, hanem hirtelen áthatva
a mentő gondolattól, belekapaszkodék az ötvenkét mázsás harang
kötelébe, hogy azt meghúzva, jelt adjon az egész városnak.</p>
<p>Gyönge volt a leány karja, de erőt adott neki a vész, fehér
kezeivel a durva kötélbe fogózva meglóbálta a nehéz harangot,
melyet máskor alig birt meghúzni két férfi, s <span class=
"pagenum"><a name="Page_106" id="Page_106">-106-</a></span> mielőtt
a csoport a várost elérhette volna, egyszerre megkondult a
vészharang a város felett, s azon pillanatban talpon volt minden
ember, s mintegy összebeszélésre az asszonyok és öregek ismét
futottak ki az erdőkre, a férfiak a templom bástyái közé, úgy, hogy
mire a labonczok a városba értek, ismét üresen találtak minden
házat.</p>
<p>Trajtzigfritzig nagy dühbe jött e kijátszatásra, s parancsot
adott, hogy rögtön tizenkét helyen fel kell gyujtani a várost.</p>
<p>De alig fogtak emberei e kárhozatos munkához, midőn olyan zápor
kerekedett, hogy rögtön eloltott minden égést: a labonczvezér
káromolt Istent és ördögöt e bosszuságért.</p>
<p>Reggelre virradva ismét kijöttek eléje a nagytiszteletű rector
és a városbiró. A vezér szólni sem engedte őket. Rájuk fogta, hogy
mindnyájan csalárd, hazug kutyák, a kik rászedik a becsületes
embereket, és erősen esküvék, hogy négy ágyújával porrá lövi az
egész várost, a templomot és a collegiumot, kardélre hányatja a
lakosokat s a hajadonokat kiosztja katonái közt, hacsak ő neki azt
az egyet ki nem adják, a ki a harangot meghúzta.</p>
<p>– Azon egy épen az én leányom, kegyelmes úr, felelt leverten
Gerzson úr, de ha az ő élete árán megvásárolhatom városunk
szabadulását, bizonyára átadom őt néked, csupán azon kegyelemért
kérlek, hogy üttesd el az én fejemet elébb, mintsem szemeim az ő
balsorsát meglátnák.</p>
<p>– Azt megkapod! vigasztalá őt Trajtzigfritzig s e biztatással
egyszerre elrendelé, hogy a csapatok minden oldalról tóduljanak a
városba. Ő maga nagy büszkén lován ülve, kötőfékjét a főbiró kezébe
adá s úgy vezetteté magát az utczán végig, míg Bórembukk a
professor nyakába ült fel s nevetséges iszonyattal viteté magát a
piaczig, sarkantyúival illetve a tisztességes ősz férfiu
oldalait.</p>
<p>A diákok mind ezt látták a collegiumból, mert a menet épen
előttük állapodott meg; de be voltak zárva, a kapukulcsot maga
Gerzson úr tette a zsebébe.</p>
<p>Később azt is látniok kellett, mint adják ki a templom
<span class="pagenum"><a name="Page_107" id=
"Page_107">-107-</a></span> ajtaján a félholt leányzót, a rector
leányát, Klárikát, s mint emelé azt nyergébe Trajtzigfritzig.</p>
<p>De már ez mégis csak több volt, mint a mennyit diák szívvel el
lehet viselni.</p>
<p>– Megölöm az egész világot! ordítá Zetelaky magánkívül, megölöm
egy magam valamennyit s hanyatt-homlok rohant le a lépcsőkön; utána
Áron és utána a többiek mind; – egy percz alatt ki volt sarkából
vetve a bezárt kapu s a másik perczben mint a bolygatott méhköpü
raja, ömlött ki a diákság a templom körét elfoglalt
labonczokra.</p>
<p>Nem volt kezükben egyéb, mint fűzfadorongok, de a míg a
labonczok kanóczos puskáit haszonvehetlenné tette a sűrű zápor, az
ő kezeikben súlyossá tette a fustélyt a fellázadt harag. Egy percz
alatt a falnak lett szorítva a laboncz sereg, s az első ordításra
vérszemet kapott csizmadiák köveket kezdtek fejeikre hajigálni.</p>
<p>A megszorult két vezér nem vette tréfára a dolgot, a mint
meglátták, hogy labonczaik ugyancsak dülöngnek a di kok csapásai
alatt, hátat fordítának a csatatérnek s iparkodtak a városból
kifelé. Trajtzigfritzig átkarolta az ölébe tett leánykát s vitte
magával, szemeivel majd felfalva annak martalékul esett bájait,
Bórembukk pedig galléron ragadá Gerzson urat s úgy hurczolta őt
magával, roppant lábait futásnak eresztve.</p>
<p>Az elmondott szónál rövidebb idő alatt szét volt verve a világ
minden részei felé a laboncz sereg, alig harminczad magával futott
Felvincz felé a két csapatvezér, nyomukban mindenütt egy csoport
diák, felgyűrt ökleikben nyers fűzfadorongok, hosszú fekete tógáik
öveikbe akasztva, nagy dorongjaikon akkorát szöktek, mint egy angol
paripa.</p>
<p>Mindig fogyott, mindig kevesebb lett az üldöző és üldözött
csapat, egy-egy párjára talált a futásban s elmaradt magára
tülekedni, végre ketten maradtak egymásnak, elől Trajtzigfritzig és
Bórembukk, sarkukban József és Áron. <span class="pagenum"><a name=
"Page_108" id="Page_108">-108-</a></span> Az elsőbbek egyike lovon
járt, másik hosszú lábaiban bizott, de a kettős teher alatt
kifáradt a ló, s a mint az említett kis patakhoz értek, akkor
látták, hogy ott nem lehet átmenni, mert a fellegszakadás árja
elhordta a hidat, S a víz túlömlik a parton.</p>
<p>– No laboncz! kiálta Áron utolérve az egyiket, itt a világ
vége.</p>
<p>Bórembukk látva, hogy itt csakugyan meg kell állni, elereszté
Gerzson úr gallérját s tenyerébe kapva a taglót, úgy odavágott
Áronhoz, hogy ha félre nem ugrik, derekában vágja ketté; de
visszavágott a diák a doronggal s úgy talált a laboncz körmére
ütni, hogy rögtön kiesett a kezéből a tagló; erre a laboncz
vadállati dühvel ugrott neki puszta kézzel az ifjunak, s bár az
olyat vágott a husánggal a fején keresztül, hogy meghajlott bele a
bot, s a laboncz feje egyszerre czipóvá dagadt: mintha nem is neki
szólt volna az, megkapá Áron kezében a fütyköst s ki akarta azt
abból csavarni; de Áron is jól megfogá azt két kézzel s ilyenformán
nagyokat rántva egymáson, elhuzakodtak egy ideig, míg mind a kettő
kifáradt, s akkor farkasszemet kezdtek nézni.</p>
<p>– No diák, szólt fogcsikorgatva a laboncz, most akadtál
emberedre: tudod-e, hogy most ki fogott meg? az én nevem
Bó–rem–bukk!</p>
<p>– De annál még az én nevem is czifrább, felelt Áron, az én nevem
pedig Ka–ras–siay!</p>
<p>– Ka–ras–siay! kiálta fel elszörnyűködve a laboncz; no iszen hát
akkor jaj neked is, nekem is; s azzal egyet rántott ellenfelén,
mire mind a ketten úgy estek bele a magas partról a megáradt
patakba, hogy mindkettőjük felett összecsapott a víz.</p>
<p>Ez alatt József is utólérte Klárika rablóját; a lovag átlátva,
hogy nincs menekülés, leszálla lováról s kihúzva a kardját, neki
fordult Józsefnek, ki szótlan dühvel közeledett feléje.</p>
<p>– Mégy haza anyádhoz szopni, te fattyú! kiálta a <span class=
"pagenum"><a name="Page_109" id="Page_109">-109-</a></span>
pelyhetlen állú ifjonczra, vagy kezed lábad vagdaljam el?</p>
<p>Zetelaky nem felelt, csak megnyálazta tenyerét s közepen fogva a
botot, merészen odalépett a vasba öltözött ijesztő arczu vezér
elé.</p>
<p>– Ejnye! nem mégy el innen? ordíta az magán kívül, s kardjával
hozzá vágott szörnyen. De József kezében megpördült a husáng, s az
egyik végével úgy csapta félre a kardot, hogy csak úgy pendült, a
másikkal pedig olyat ütött a sisakra, hogy csak úgy kondult!</p>
<p>Meglódult az agya Trajtzigfritzignek ez ütésre, csakúgy bámult
szanaszét, mintha keresné, hogy honnan ütötték meg?</p>
<p>Pedig nem kellett azt keresni, mert József most két kézre fogta
a botot, s úgy vágta derékon ellenét, hogy az csak végig nyult a
földön, a kard kiesett kezéből; meredt szemmel iparkodott még
lováig vánszorogni, mire Zetelaky azt gondolva, hogy csak aléltan a
lóhoz kötözött kedvesét akarja meggyilkolni, reárohant s lábával
reá gázolva, egy végcsapással leüté.</p>
<p>Csak ekkor tekinte szét társai után. Azok mind szétmaradoztak,
csak egy a bokrokon fennakadt tóga szárnya mutatá, hogy oda alant
is van valaki. Hirtelen oda futott, s a tógánál fogva kihuzá a
vízbe esett Karassiayt. Még akkor is fogták egymást Bórembukkal,
csakhogy a diák még élt, de a laboncz meg volt halva.</p>
<p>Ekkor Gerzson úr segélyével fellocsolván Klárikát, magához
téríték szép szavakkal ájultából, s akkor mind a négyen térden
állva hálákat adának az Úrnak a megszabadulásért.</p>
<p>Azon két fűzfadorongot pedig, melylyel a két ellenséget
leverték, az esetnek emlékére letüzék a patak medrébe és Gerzson úr
áldást monda azokra, mint szintén József szerelmére is, kinek nem
kellett többé perspectiván keresztül néznie Klárikát, ha látni
akarta.</p>
<p>És ezen történetnek száz és ötven esztendeje immár, s
<span class="pagenum"><a name="Page_110" id=
"Page_110">-110-</a></span> a két fűzfa folyvást zöldül a víz
medrében. Hajdan a collegium kényelmes mulató lakot építtete e
fűzfákhoz, hova kijártak szép nyári napokban a tanulók; elmondva
egymásnak a regét a két fűzfáról s elénekelve, hogy: «Erős várunk
nekünk az Isten!»</p>
<hr class="chap" />
<p><span class="pagenum"><a name="Page_111" id=
"Page_111">-111-</a></span></p>
<h2>KORONÁT SZERELEMÉRT.</h2>
<h3>VIZKERESZT ÜNNEPE.</h3>
<p>Még akkoriban nagy ritkaság volt Erdélyben az orgona, kivált a
kálvinista templomok csaknem mindenütt nélkülözték ez Isten
dicséretére rendeltetett hangszert, csupán Majosfalván volt egy,
melyet Bethlen Gergely uram készíttetett Németországban, e kis
mezőváros temploma számára. Bernard mester, az akkori leghiresebb
orgonakészítő, megértve, hogy a megrendelt munka fejedelmi ivadék
számára készült, nem restelé a fáradságot annak kiállításában,
megcsinálván annak öreg sípját alabástromból, a pedal brugókat
aranyozott vastag papirosból, s az előtéren álló fuvolasípokat
valóságos öntött ezüstből, s felkészítvén azokat aranyozott
rácsokkal és arabeszkekkel, a mint az akkoriban kegyes divat
vala.</p>
<p>Bethlen Gergely uramnak ugyan volt Küküllő-várban saját családi
temploma, melyben a pompás orgona szépen elfért volna; hanem ő azt
mondá, miszerint ő azt nem a maga, hanem az Isten dicsőségére
szerzé, s ekként került a pompás hangműszer aranyozott és
ezüstözött alkatrészeivel a kisded kálvinista szentegyházba, nem
kis munkába kerülvén a helybeli lelkész, nagytiszteletű Gernyeszegi
Menyhért uram ellenszegülésének legyőzése, ki is – saját szavaiként
– átallotta a dudát behozni a templomba, s még nagyobb gondot adván
az orgonának felállítása, melynek legnagyobb sípja tizenhat láb
magas vala, úgy, hogy a tetejéről mind le kellett szedni az
aranyozott czirádákat, ha azt akarta, hogy elférjen az alacsony
imaházban. <span class="pagenum"><a name="Page_112" id=
"Page_112">-112-</a></span></p>
<p>Bethlen Gergely uram azonban már most az orgonája kedvéért
minden vasárnap eljárt a templomba, két szép hajadon leányával
együtt; a két szép leány kedvéért pedig ugyancsak a környék
fiatalsága választá ez imaházat buzgólkodása helyéül, úgy, hogy
rövid idő alatt nem volt látogatottabb szentegyház Küküllő
vármegyében a majosfalvinál, a holott is nagytiszteletű Gernyeszegi
Menyhért uram vasárnaponkint az egybesereglett gyülekezetet együtt
és egyenkint, kor-, nem- s rangkülönbség nélkül úgy megmosta, úgy
megfeddé, úgy megdorgálá, hogy Ezaiás próféta sem tette jobban a
maga idejében.</p>
<p>Ezerhatszázkilenczven után írtak ötben, a midőn ez történt a
majosfalvi szentegyházban, vízkeresztnek ünnepében.</p>
<p>Bethlen Gergely uram tudniillik ekkor is szokása szerint
alájövén Küküllő-várból kisebbik leányával Ilonkával, – a másikat,
Katalint, az ifjú Kendefi Gáspár vitte az előtt két héttel Bodonba
férjhez, – hátrahagyá szánkóját a jó úr a templom kerítése mellett,
s betérvén a paphoz, a ki rendesen meg szokta őt várni, vele együtt
mene a templomba, előre bocsátván a papot, s kezénél fogva vezetvén
leányát, s akképen foglalva helyet a fényesre festett padon.</p>
<p>A pap bejöttével megzendült az orgona, a hívek felálltak,
felállva elénekeltek egy hosszú verset, azután leültek, hozzá
fogtak a XXXVIII. zsoltárhoz, azt végeslen végig elénekelték, maga
is pedig Bethlen Gergely uram oly buzgón, oly lelkiismeretesen
énekelt a hívekkel együtt, hogy avagy csak egy sort is el nem
mulaszta a zsoltárból, csupán csak az orgonista által minden vers
után elkerített kacskaringós kikezdő czikornyák alatt akadván
ideje, mellette ülő leányával zsörtölődni, ki előtt a kinyitott
könyv most is a kezdő lapon volt. «Hát te mért nem énekelsz?» «Jaj
így is meg vagyok fagyva, hát ha az a kis meleg is kimegy
belőlem!»</p>
<p>Bethlen Gergely uram oldalt vetette magát e szóra. <span class=
"pagenum"><a name="Page_113" id="Page_113">-113-</a></span> Ilonka
szokott neki olyan feleleteket adni, hogy övé maradt az utolsó szó,
s mégis ő volt Gergely úr legkedvesebb leánya, mint ki a jó
ötleteket – még saját rovására is – különösen szerette.</p>
<p>Gergely úr mintegy negyvenöt éves lehetett ez idő szerint;
kisded, zömök, kurtanyakú férfi vala, a fején levő sűrű haj egészen
meg volt őszülve s rövid üstökre kanyarítva, homloka mindig le volt
a szemére húzva, mintha mindig haragudnék, pedig nagyon is ritkán
haragudott; szokása volt kurta bajuszát rángatni, ha valami nem
volt ínye szerint, s ha valamit rosszalt, annak legvilágosabb jele
volt az, hogy orrát megdúzva egyet mordult a torka fenekéből, s
dolmánya zsinórjait egyik oldalról a másikra gombolá, a harag
kitörése pedig csak egy perczig tartott nála, úgy, hogy ha akkor
ült, a mikor megharagudott, mire fölkelt már megszégyenlé
magát.</p>
<p>Az ének elmult, következett a prédikáczió; nagytiszteletű
Gernyeszegi Menyhért uram felment a kathedrába, a hívek sok köhögés
után helyreverték magukat, s várták csendben a hirdetendő igét.</p>
<p>Mint már tudjuk, a nagytiszteletű úr kemény dolgokat szokott a
gyülekezet épülésére felhordani, a mai textus ilyen formán hangzott
Ezsaiásból:</p>
<p>«Ordíts kapu, kiálts város! mert eljön az Úrnak rettenetes
napja!»</p>
<p>Az emberek elkékültek, elhalaványultak, Bethlen Gergely uram
nyuszt-prémes dókájába burkolózva, hátravette magát székében,
mintegy előre érezve a zivatart, csupán Ilonka arcza volt nyugodt
és ábrándozó; nagy, sötétkék szemei nem keresték a szónok élő
márványarczát, az ablakon az esti nap búcsú alkonysugára sütött be,
keblét egy önkénytelen sóhaj emelé, lelke túl volt a templomon, túl
az égen, még ennél is közelebb az Istenhez, – ő szeretett.</p>
<p>A pap ekként kezdé híveit megszólítani:</p>
<p>– Gyilkosok, tettetők, csalók, hitszegők, istentagadók,
hazaárulók! Miért jöttetek e szent helyre? <span class=
"pagenum"><a name="Page_114" id="Page_114">-114-</a></span></p>
<p>– Üm, dörmögé magában Bethlen úr, még mélyebben húzva magát
dókájába.</p>
<p>– Hogy mertek Isten színe előtt bűneitek sokaságával megjelenni?
Nem féltek-e annak haragjától, kinek nevét szájatok kimondja?
Széttekintek rajtatok és nem látom közöttetek azt az öt igaz
embert, a ki ért megtartandja az Úr Szodomát és Gomorát. Mindenütt
bűn, iszonyat, veszedelem. Látom a fiút, ki apja halála után
sóhajt; látom az asszonyt, ki férjének szemben hizeleg és szemével
másra tekint; látom az árvák megrontóit, kik testvéreik
megnyomorításával szereznek maguknak veszendő kincseket.</p>
<p>– Jól van, nagyon jól van, mormogá magában Gergely úr, szokás
szerint nem állhatva, hogy bele ne szóljon a prédikáczióba.</p>
<p>– Meg van vesztegetve a nép, a konkoly kikelt mindenütt s
bevette magát a várakba, úgy mint a kalyibákba, míg a közönséges
gonosztevő dénárokat rabol, addig ti főurak az országot
fosztogatjátok; veszekedtek a hivatalokon s a közinségből
gazdagultok; ime Vándor Ádám uram milyen bogláros mentében mutatja
magát, pedig Isten ember tudja, hogy két kesely paripával jött be
az országba. Ti magatok mentek rossz példával elő, megbüntetitek a
gyilkost, a ki egyet megölt, s ti magatok háborút csináltok az
országnak, mely nélkül ellehetett volna; jaj ti reátok! az özvegyek
és árvák siralma az egekre száll föl ellenetek.</p>
<p>– Üm, üm, dörmögé Gergely úr, bajuszát rángatva s fejét
csóválva. Jól, jól van, pap uram. Jól van.</p>
<p>– Behoztok törököt, tatárt, kuruczot, labanczot az országba, s
míg az szerte pusztít, rontja a népet, égeti a falvakat, ti
felveszitek magatokat váraitokba s onnan nézitek a romlást.</p>
<p>– Üm. Ez rám szólt, mormogá Bethlen Gergely uram, üstökét
borzolva.</p>
<p>– Pedig hiába építettétek erős váraitokat, por és hamu
<span class="pagenum"><a name="Page_115" id=
"Page_115">-115-</a></span> minden erősség, melyet az Úr lehellete
megillet és menten leomlanak, de kősziklára épített ház az Istenben
való bizodalom, az igaz hit! és ti e hitet is megvetitek,
elhanyagoljátok, kicsúfoljátok. A hajdani buzgóság, az ősi
önfeláldozás nem találtatik sehol. Cserélik, berélik a hitet, mint
az új ruhát, ma rácz, holnap unitárius, holnapután török, ki mint
hasznát látja. Ime Pünkösti László uram mily áhitatosan hallgatja
az Isten szavait, pedig csak a mult héten igérte meg Apor István
uramnak, hogy pápistává leszen, majd akkor ő is kap valami részt a
testamentomban; ime László Mihályné asszonyom kiadta kezéből mind a
két fiát Kolozsvárra, mintha itthon nem lett volna már nekik mit
tanulni, s most ott a tisztelendő Jesoviták olvasóval és képes
könyvekkel dugdossák a gyermekek zsebeit. Ime Mihács Mihók uram
bolond fővel azt beszéli, hogy ő minden vallásból hisz valamit, a
zsidóból a szombatot, a törökből a sok feleségtartást, pedig lészen
ő neki egyformán része a poklokból minden vallás szerint; sőt még
Henter Jónás uramat is itt kell látnom, a ki már két héttel ezelőtt
convertált, hogy valami hivatalba promoveálódjék, s most is csak
azért jelent meg az Isten házában, hogy itt Bethlen Gergely uram
hajadon leányára bámészkodjék, pedig bizony mondom neki, hogy azt
oltárhoz vezetni nem fogja.</p>
<p>– Üm! mordula Gergely úr, oldalt vetve magát. Azt magam sem
óhajtom.</p>
<p>A pap menykövei ekképen hullottak jobbra-balra, a hívek
megilletődve húzták le fejeiket, s ha valamelyiknek szólt a leczke,
alig lelte helyét. Egyedűl Ilonka nem látszott érdekelve lenni a
dorgáló szavak által; szemei, lelke, gondolatai messze-messze
tétováztak, túl a szűk falakon, túl a hóval fedett mezőn, ott, hol
az Isten közelében örök tavasza van a világnak, a szerelem
reményében. Arcza angyali nyugalmát nem zavarták meg Gernyeszegi
uram intései, sem Henter Jónás uram bámészkodása.</p>
<p>– Jaj tinéktek, jaj Erdélyországnak! folytatá a pap;
<span class="pagenum"><a name="Page_116" id=
"Page_116">-116-</a></span> eljön az Úr a maga ostorával és
megostoroz benneteket; eljön a látogatás napja és el nem mulik.
Avagy a bérczek nem a ti bűneitekért rendülnek-e meg álló
helyeikben? a viharos menydörgés és villámverés nagy karácson
reggelén nem az Isten intő szava volt-e hozzátok? A rettenetes
áradások, mik falvakat söpörnek el helyeikről, a sáskajárás, mely
minden zöldet letarol, nem azt jósolja-e, hogy el fogtok töröltetni
e földnek színéről, és nevetek sem maradand ez országban? Jaj
nektek, jaj tinéktek, kiket az unokák meg fognak átkozni, de
százszorta jaj az unokáknak, kiket apáik rontanak meg! Én láttalak
benneteket az utolsó fejedelem temetésén. Nem sírt közületek senki;
többen összetették kezeiket s imádkoztak; az nem a megholt lelkeért
történt, hálaimádság volt az az Istenhez, hogy őt magához
vette.</p>
<p>– Üm, ez nekem, ez nekem szól, dörmögé magában izzadva, és
dókáját jobbról balra gombolva s üstökét sebesen körülkapargálva
Bethlen Gergely uram.</p>
<p>– Igaz, hogy gyönge ember volt a megboldogult, könnyelmű,
részeges és ittas fővel sok bolondot mívelt; de a miénk volt, a
miénk! és azért kár volt örvendeni az ő temetésén, mert bizony
mondom néktek, hogy ez volt az utolsó fejedelemtemetés
Erdélyországban és több fejedelmet nem fog Erdély eltemetni!</p>
<p>– De már azt tagadom! kiálta fel elförmedve Bethlen Gergely
uram, s lecsapta süvegét maga elé. Ahhoz kend nem ért, Gernyeszegi
Menyhért uram!</p>
<p>A pap magasra emelt fővel tekinte le a botránykoztatóra, s három
újját fölemelve az ég felé, menydörgő szózattal kiálta le reá:</p>
<p>– Itt Isten beszél!</p>
<p>Bethlen Gergely uram már ekkor egészen magához tért, átlátva
magaviselete helytelen voltát s lesimítva üstökét és mentéjét
helyre rángatva, visszaült helyére:</p>
<p>– Nagyon jól van, csak folytassa kegyelmed.</p>
<p>A pap tehát még egyszer általánosan megdorgálva a <span class=
"pagenum"><a name="Page_117" id="Page_117">-117-</a></span>
gyűlekezetet, végezetre jobbulást ajánlva neki, megvigasztalá a
megilletődött népet a menyei bocsánat igéretével.</p>
<p>– Tartsátok meg a hitet, és az bizony meg fog benneteket
tartani; szeressétek a hazát és az bizonyára élni fog; tegyetek
szent fogadást, hogy Isten és a hon előbb való lesz nálatok minden
világi jónál, s e fogadással járuljatok az Úrnak asztalához, mert a
ki e nélkül veszi el a szent jeleket, az halált eszik és kárhozatot
iszik magának!</p>
<p>A pap menydörgő szavai után újra megzendültek az orgona sípjai,
az igazság után a költészet, s a hívek szép rendben járultak a
szent kenyérrel és borral terített asztalhoz, melyre Bethlen uram
leányai saját kezükkel hímzettek pompás vörös bársony takarót.
Előbb a férfiak kerültek sorba, kardjaikat mind lerakva a
templom-ajtóban; Gernyeszegi Menyhért uram olykor fejcsóválva húzta
vissza a nyújtott serleget, midőn valaki balkézzel nyult hozzá, s
velőkig ható mondatokat dörgött mindegyik fülébe; úgy látszék,
mintha személy szerint mindenkinek legtitkosabb bűneit ismerné, s
nem egy gonosztevő tért az igaz útra, átható szemeinek rettenetes
tekintetétől.</p>
<p>Midőn a férfiak közül a legutolsó is elhaladt, jöttek sorban a
nők. Legelől egy pár éltesebb matróna, a helybeli nemes
családokból, becsületes tornyos főkötőben s panyókán lógó prémes
mentéikkel nagy ezüst kapcsokra; kezeikben aranyos metszésű énekes
könyveik, azokba csiptetve egy-egy szál rozmaring. Most egy karcsú
hajadon lépett az Úr asztala elé, kin az egész gyűlekezet szemei
függöttek, Bethlen uram legszebbik leánya: Ilonka. Mennyi
áhitattal, mely nemes ihlettséggel fogadá el az isteni vér
jelképét! az Úr lelke lebegett arczulatán.</p>
<p>– Az Úr hallgassa meg szíved fohászait, monda nyájasan a
leánynak a lelkész, s egy pillanatra elolvadt arczának
szigorúsága.</p>
<p>Ilonka hosszan, mélyen fölfohászkodék a szent asztal
<span class="pagenum"><a name="Page_118" id=
"Page_118">-118-</a></span> előtt; sóhajában annyi névtelen érzelem
vágya látszott kifejezve: derengő sejtelmek, mik még gondolattá nem
voltak érlelve s melyekből olvasni csak azon nagy lélek képes, ki a
csecsemő sírását is érti.</p>
<p>Azon pillanatban, midőn Ilonka letevé a serleget, irtózatos
zsivaj támadt a templomajtó előtt, rémült gyermekek és leányok
rohantak be a templomba a rögtöni ijedtség érthetlen ordítozásával,
s a padokon keresztül ugrálva, a karzat oszlopaira s az
ablakrámákra kezdtek fölkapaszkodni.</p>
<p>– Mi történik ott? kiálta a pap a lármát túlharsogó hangon, míg
a templomajtónál levő leány- és gyermekcsoport mindig nagyobb
zavarba kezde gomolyodni, s egyszer az egymás hegyén hátán hentergő
tömeg közül egy roppant nagy medve szökött elő, idomtalan hánykodó
ugrással futva egyenesen az Úr asztalához.</p>
<p>– Jézus segíts! sikolta Ilonka összeijedve, s a rémülettől nem
birt megmozdulni.</p>
<p>A fenevad már csak néhány nyomnyira volt a leánytól, a
csodajelenettől megrémült nép egészen megfeledkezett róla, midőn
Bethlen Gergely uram hirtelenebben a kimondott szónál átugrott
karospadján s a vadállatot ököllel fültövön ütve, a mint ez két
lábra állt, megfogta két kézzel két fülét s azzal hanyatt vágva az
állatot, birkózásba eredt vele.</p>
<p>Ilonka, a mint apját a medvével viadalt kezdeni látta,
elsárgult, szemei elfordultak s azzal összeroskadva, féltestével az
ott álló padra hanyatlott.</p>
<p>– Ne féljen kisasszonyom! rikácsolá ekkor háta mögött valami
erőteljes női hang, s a megriadt néptömeg közül egy izmos székely
leány vált ki, két könyökkel törve magának útat kisasszonyáig, s
azzal odarohant Ilonkához, felkapta karjai közé mint egy ölbeli
gyermeket s az orgonához rohant vele, melynek záros rekesze
volt.</p>
<p>– Egy kést adjatok! ordítá Bethlen Gergely, még folyvást egyedül
küzdve a fenevaddal, s egyik térdével a földhöz <span class=
"pagenum"><a name="Page_119" id="Page_119">-119-</a></span> nyomva
annak füleit. Szaladjatok a kardomért, a templomajtóban maradt.</p>
<p>– De az Isten házában nem fogunk vérengzeni! kiálta Gernyeszegi
Menyhért uram, s azzal öltönyujjait felgyűrve, oda futott Bethlen
Gergely mellé.</p>
<p>– Ki kell dobni innen ezt az állatot s odakünn végezni vele.</p>
<p>Ezzel ketten belecsimpeszkedtek a hivatlan vendég bundájába,
füleibe, s elől húzva, hátul ütlegekkel nógatva kiczibálták azt a
templomból, ott künn azután a magához tért népség végkép
agyonverte.</p>
<p>Ily csodaeset többször adta magát elő Erdélyben, hogy a medvék,
miket télen különben sem ritkaság látni, fényes nappal befutottak a
templomokba, ott meghunyászkodva bebujtak valami szögletbe, s
minden ellentállás nélkül hagyták magukat agyonverni, a melyből
azután a nép babonás hite csodadolgokat jövendölt, s a sors úgy
akarta, hogy e jövendölések mind beteljesüljenek.</p>
<p>A pap és Bethlen Gergely visszatértek a templomba. Gernyeszegi
Menyhért azon módon, a mint volt, felgyűrt újjakkal, hasogatott
ruhában, megállt a gyűlekezet között, magas termeténél fogva egy
fővel kilátszott valamennyi közül.</p>
<p>– Ime a fenevadak maguk is megjuhászodnak az Úrnak zsámolya
előtt, szólt menydörgő hangon, így adandja az Úr kezeikbe az
igazaknak minden ő ellenségeiket!</p>
<p>A pap izmos karjait az égnek emelve, mint egy próféta állt az
elámuló gyűlekezet előtt, s a megzendülő orgona zúgása mellett
egetverő hangon harsogott föl az ének:</p>
<p>«Az erős Isten uraknak ura!»</p>
<p>Soha nagyobb buzgósággal nem énekelték e verset. <span class=
"pagenum"><a name="Page_120" id="Page_120">-120-</a></span></p>
<h3>KÉSŐ LÁTOGATÓK.</h3>
<p>A nap már leáldozóban volt, a fehér hóval fedett vidékre hideg
barna ködök kezdtek leszállani. Küküllő-vár négy saroktornyának
bádog födelein még ragyogott az alkony aranyvörös színe, s
köröskörül a láthatár mintha egy hamvas lilaszín árnyéktól lenne
már körítve, melynek szürke homályából ezüstös berkekként tűntek
elő a távoli erdők zuzmarás fái. A hajlongó fákat egész csoport
hollók foglalták el, rekedt károgással szállongva a légben, a
hófuvatokban egy-egy ordas farkas ügetett szaglászva s meg-megállt
üvölteni, vagy beléhentergett a hóba, mintha melege volna a
hidegtől, a szürke levegőben a megfagyott köd pilléi libegtek.</p>
<p>Az est félködében a távolból szán csörgése hallik, melyet
el-elkap a hófuvatokat torlasztó hideg szél, s a Küküllő jegén egy
szánt látunk tova sikamlani, három gyors havasalföldi paripától
röpítve. A három paripa füstöl az izzadástól, a szánban két férfi
ül, meleg farkasbundákba burkolózva, bajuszaikra jégcsapokat
ragasztott a ráfagyott lehellet, minden hajszáluk fehér a dértől.
Hátul a bakon egy csatlós pattogott hosszú karikás-ostorral, minden
durranásra neki kapaszkodnak a lángvérű paripák, a szánka repülni
látszik, a szilaj mének serénye és csótárja lobog, a szánka orrán
reszket a kifaragott szerecsenfő. A szánban ülők beszélnek valamit
egymással, a csörgés robogás közt elhangzik minden szó.</p>
<p>A mint a Küküllő a kápolnánál félre kanyarodik, a megtorlott jég
miatt kénytelen a szánka a magasabb partra kikapaszkodni s
parthosszant folytatni útját. Azon pillanatban, hogy a lovak
csörtetve vágtattak fel a partra, a szán háta mögött alig kétszáz
lépésnyire két lovag jött poroszkálva, kiknek egyike, a mint a szán
véletlenül felbukkant <span class="pagenum"><a name="Page_121" id=
"Page_121">-121-</a></span> előtte, hirtelen hátrarántotta paripája
száját s vissza látszott hőkölni.</p>
<p>– Álljunk meg egy pillanatra, Tamás, senkivel sem akarnék itt
találkozni, szólt társához a lovag, s leugrott lováról, mintha
nyergén igazítana valamit.</p>
<p>A lovag nagyon ifjúnak látszott, arczán nyoma sem volt még a
férfiszőrnek, de tekintetében volt valami korát megelőzött szomorú
komolyság, melyet nem birt meghazudtolni életteljes arcza, most még
a hidegtől is vérpirosra csípve. Karcsú, de izmos termetét sötétkék
posztódolmány fedé, egyszerűen sujtásozva, félvállára lompos
medve-kaczagány volt vetve, szíjas rézcsattokkal fűzve nyaka körül,
fején egyszerű asztrakán-kalap, két kerecsen tollal, oldalán
aczélkard, minden ékszer nélkül, csupán a büszke arab mén, melyen
lovagolt, látszott némi uraságot árulni el nála.</p>
<p>Kisérője egy vén szolga őszbe csavarodott csimbókos hajával,
szigorú mentéjén csillog a sok évi viselés, s a kifordított
báránybőr subávali érintkezés nyoma. Oldalán nagy rezestokú kard
lóg, lova erdélyi telivér.</p>
<p>– Nem is jó volna ezekkel találkoznunk, felele a vén szolga ura
szavaira. Ez Bánfi Mihály uram, a lovairól ismerek rá, kinek
urabátyját a megboldogult fejedelem egy czigány hóhérral nyakaztatá
le.</p>
<p>Az ifju búsan fölsóhajtott.</p>
<p>– Ott voltál azon esetnél?</p>
<p>– Bár ott lehettem volna. Most tán nem állna így a világ. Mikor
a fejedelem aláirta a halálitéletet, Csáky László uram rögtön lóra
ugrott s futtatott Bethlenbe, a hol Bánfi fogva volt feleségével; a
fejedelemasszony megtudta a dolgot s fölrohant a fejedelemhez
sikoltozva borult lábaihoz: «te átkozott ember! te átkozott ember,
ne ontasd ki annak az ártatlannak vérét!» kiáltozá magán kívül s el
nem bocsátá a fejedelem térdeit, míg az a kegyelmet ki nem adta az
elitélt számára; mi rögtön lóra ültünk az étekfogóval, ez a
kegyelmet hozta, én egy vég <span class="pagenum"><a name=
"Page_122" id="Page_122">-122-</a></span> bársonyt vittem arra az
esetre, ha már későn érnénk, halotti takarónak; két ló dült ki
alólunk Bethlen-várig, de bizony csak a halotti takaróra volt ottan
szükség; azóta kétszer ütött bele a menykő a bethleni várba, az
egyik tornyán ide is látszik, hogy kisebb mint a másik, s a hova
Bánfi uram van eltemetve, minden tavaszszal megindul a vér a
földből.</p>
<p>– Kegyetlen ember volt a fejedelem ugy-e? kérdé bánatos
hallgatás után az ifju.</p>
<p>– Nem volt biz az. Én ismertem, mert gyermekkorától szolgáltam
mellette; míg ifju volt, épen ily szelid, áldott lélek volt
szegény, miként maga kegyelmed, szerette a tudományokat, vitéz
volt, jószívű, jobbágyai úgy szerették mint édes apjokat, s
felesége, a jó Anna asszony, – Isten nyugtassa meg – oly boldog
volt vele, mint az angyalok az égben. Csak a hogy egyszer
fejedelemmé lett körülvették a rossz tanácsadók, belekeverték az
ivásba, ittas fővel mindenre rávették; ha gazdag emberre volt
foguk, az ellen ligát csináltak s vagyonait maguk foglalták le,
utoljára a fejedelemasszony elvette pecsétnyomó gyűrűjét, s
valahányszor Mihály úr jó fővel öt-hat emberre halált mondott, ő
meg rögtön kegyelmet irt nekik. Reggel aztán a szegény fejedelem
meg is köszönte neki, hogy nem engedte az ártatlan vért
kiontani.</p>
<p>– Őrangyala volt, mégis elkárhozott.</p>
<p>– Hát még azután, hogy a jó asszonyt magához vette az Isten, be
nagy csapás volt rajtunk a jó úr! A sok jöttment sehonnai ember azt
tette vele, a mit akart. Kifosztották az ő nevében a szegény
köznépet, s kifosztották őt magát is utoljára, úgy, hogy vénségére
megtébolyodott azon való aggódtában, hogy nem leszen neki mit enni.
De mit beszélek én kegyelmednek erről, a mit százszorta jobban tud
nálam.</p>
<p>– Örömest hallom. Azok, a kik én körülem vannak, csak hazudni,
hizelegni tudnak, mikor igazat akarok hallani, teveled beszélek.
<span class="pagenum"><a name="Page_123" id=
"Page_123">-123-</a></span></p>
<p>– Szegény Apafi Mihály uram! szólt a szolga felsóhajtva, míg
élt, be sokan siratták, mikor meghalt, bizony nem siratta
senki.</p>
<p>– Ez hát a fejedelmek sorsa.</p>
<p>– Nem mennénk odább? nagyságos uram, szólt Tamás, másfelé
térítve a beszédet, a szánka már jól elhaladt.</p>
<p>– Ne nagyságolj engem, szólt szomorúan az ifju.</p>
<p>– Hiszen most senki sem hallja.</p>
<p>– Magam sem akarom hallani. Meg kell előznünk a szánban ülőket,
ők a Küküllő parthosszát követik; ha mi neki vágtatunk torony
irányában a várnak, előbb ott lehetünk mint ők. Értesítette leányod
a kisasszonyt arról, hogy jövök?</p>
<p>– Igenis, hanem a jó kisasszony sokáig nem akart beleegyezni,
hogy egyedül szóljon kegyelmeddel, s utoljára is csak abban
állapodott meg, hogy a nyugati toronyszobában kész lesz szólni
kegyelmeddel, de csak igen rövid ideig.</p>
<p>– Csupán három szót s aztán visszatérek.</p>
<p>– Még az éjjel? ebben a hidegben?</p>
<p>– Nem fázik az a ki szeret, jó öregem, te addig majd térj be a
csapszékbe és melegülj.</p>
<p class="center">* * *</p>
<p>Bethlen Gergely uram a templomban történtek után rendkívül jó
kedvre kapott. Haza menvén, magával vitte a papot is, a ki a
templomon kívül igen barátságos víg ember volt, s otthon nagy tüzet
rakatott a kandallóban, s alig fért bőrében a jó kedvnek
miatta.</p>
<p>– Olyan szemet vetett kend rám onnan a szószékről,
nagytiszteletű Gernyeszegi Menyhért uram, mintha a fejemhez akarta
volna vágni a bibliát, szólott az öreg kötekedve a paphoz.</p>
<p>– Akkor igazán csőstül kapta volna kegyelmed a tanítást,
válaszolt a pap vidáman.</p>
<p>A víg mulatozás közt belépett a terembe Ilonka, meglátszott
<span class="pagenum"><a name="Page_124" id=
"Page_124">-124-</a></span> rajta az előbbi ijedelem okozta
sápadtság; kezében egy üvegcsét hozott, valami csodatevő
balzsam-félével, melylyel egy könnyű karczolást jött bekenni, a mit
atyja a medvéveli küzdelemben a jobb kezén kapott. Gergely úr föl
sem vett egy olyan kis sebecskét, vadászaton különbet is szokott az
ember kapni, hát még ütközetben, hanem azért édes mosolygással
nézte, mint kötözgeti be sérült kezét az aggódó leány, ki
zsámolyára térdelve, megcsókolá a sebesült kezet azután bekenve
balzsammal, bekötözé s ismét megcsókolá.</p>
<p>– Látod, látod, monda az öreg úr gyöngéd enyelgéssel, ezt se
kellett volna kapnom, ha szeretőd volna. Ilyenkor annak kellett
volna előállni védelmedre vén apád helyett. De hisz való is
valamire ez a mai fiatalság, biz elnézték, mint vesződtünk mi
ketten pap urammal a nagy birkózásban.</p>
<p>– Milyen különös, szólt Ilonka elboruló arczczal, már másodszor
akart a medve széttépni.</p>
<p>– Másodszor? szólt Gergely megütődve, te erről nekem nem is
szóltál, hol? mikor?</p>
<p>Ilonka zavarba látszott jőni. Úgy tetszék, mintha megbánta volna
már a kimondott szót, s örömest nem felelt volna atyja kérdésére,
mely okvetlenül újabb kérdésekre adandott alkalmat.</p>
<p>– Nos? miért hallgatsz? kérdé Gergely úr, maga felé fordítva
leánya arczát, ki lángvörössé pirult s szemeit lesüté.</p>
<p>– A múlt őszszel, szólt akadozó hangon a leány, hogy Almakeréken
voltam a nagynénémnél, Magdussal eltévedtünk az erdőben. Már
esteledett az idő, s mi mindig jobban belekeveredtünk a sűrűségbe,
midőn egyszerre a távolból vadászkürt hangja üté meg füleinket;
félelmünkben arra kezdénk tartani, midőn egyszer szemközt ránk a
bokrok közől egy rút gubanczos vadállat tört elő, én meg azt
hittem, hogy ördög, mert soha sem láttam ilyet elevenen s elkezdék
ijedtemben sikoltozni. A fenevad észrevéve bennünket, felénk kezde
csörtetni. «Fusson <span class="pagenum"><a name="Page_125" id=
"Page_125">-125-</a></span> kisasszonyom! kiálta Magdus, én addig
lefekszem, s míg velem bajlódik, kegyed megmenekül». Azzal ő leveté
magát a földre, én azonban egy lépést sem tudtam odább tenni, hanem
egy nagy odvas fa mellé húztam magamat s onnan néztem, mint ment
oda a medve Magdushoz, tenyerével összetapogatta, arczát
megszaglászta, s a mint látta, hogy nem mozdul, ott hagyta feküdni,
s széttekintett morogva, mintha engemet keresne. A halál félelmei
közt voltam. E pillanatban újra hallatszott a kürtszó, s a berek
sűrűjéből egy ifju lovag robogott elő fekete paripán; én nem
állhattam tovább, felsikolték, mire a lovag a neki ágaskodó medvét
torkon ütve kelevézével, hanyatt dönté a sűrűbe, s azzal leszökve
lováról, oda futott hozzám, ki szinte magamon kívül hevertem a
füvön, s az odafutott Magdussal együtt felkarolva, egy közel
patakhoz vitt, hol arczomat vízzel meglocsolva magamhoz térítének.
Soha sem mertem ezt neked megmondani.</p>
<p>– Üm; majd máskor is így bizlak én téged magadra. De hát tovább.
Mi lett aztán belőle?</p>
<p>Ilonka még jobban elpirult.</p>
<p>– Hát miért nem mered tovább mondani? Tán biz egy csókot adtál a
lovagnak, a miért életedet megmenté s azt szégyenled?</p>
<p>– Oh nem atyám.</p>
<p>– Pedig bizony megérdemlette volna. Tán nem volt valami
szép?</p>
<p>– Oh igen. Arcza, magatartása délczeg és nemes, szemei oly
bátrak és mégis oly szelidek.</p>
<p>– S te ráértél mind ezt észrevenni? De folytasd, hogy jöttél
azután haza? No mért hallgatsz el? Gyere no, ülj ide mellém, nem
mondom meg senkinek, a pap már aluszik, nekem elmondhatod, nos?</p>
<p>Ilonka suttogva, meg-megakadva beszéde közepén, folytatá:</p>
<p>– Alig birtam magamat lábaimon, a lovag paripáját ajánlá, fáradt
voltam, kényteleníttetém rá fölülni, a lovag <span class=
"pagenum"><a name="Page_126" id="Page_126">-126-</a></span>
kantárnál fogva vezette a paripát. Hanem a paripa nagyon
keményszájú volt, és az út nagyon bokros, a nyereg sem volt nő
számára való, majd leestem róla.</p>
<p>– Nos? nos? nos?</p>
<p>– Hát a lovag utoljára kénytelen volt maga is felülni s engemet
ölébe venni s úgy hozni hazáig.</p>
<p>Ezt mondva, Ilonka apja keblére rejtő égő arczát, a ki erre
jovialis kaczagásban tört ki.</p>
<p>– Hahaha! hiszen te valóságosan szerelmes lettél bele. Hogy
hívják a lovagot?</p>
<p>– Nem tudom.</p>
<p>– Lehetetlen. Nem kérdezted meg tőle?</p>
<p>– Mertem is! hanem Magdus megtudta az apjától, hogy az ifju
fejedelem udvaránál van.</p>
<p>– Ahá. Tehát tudakozódtunk utána?</p>
<p>– Azt is, hogy keresztnevén Mihálynak hívják.</p>
<p>– No ugyan erről ráismerünk, hisz annyi a Mihály Erdélyben, mint
a vadalma. De annyit legalább tudsz felőle, hogy magyar és
nemes?</p>
<p>– Nemes, de szegény.</p>
<p>– No bizony. Hát hisz Kendefi Gáspár uram sem gazdag, mégis
elvitte Katiczát; nem adom én a leányomat pénzért meg tevéért, mint
a cserkesz, hanem szeretetért. Mai világban úgy sincs egyéb
bizonyos birtoka az erdélyi magyar embernek a kardjánál.</p>
<p>Ilonka szótlan örömmel csókolta össze atyját, elárulva öröme
által, mennyire szeret, s azzal jó éjt kivánva az öregnek, látható
felindulással hálószobájába távozott.</p>
<p>Az öreg úr még nem volt álmos. – Hej pap uram, kiálta a kandalló
mellett bólingató lelkészre, zabban a lovak!</p>
<p>– Nem alszom, viszonzá a lelkész, csak nem akartam kegyelmeteket
háborítani Istennek tetsző beszélgetésükben. Kend Bethlen Gergely
uram valójában nem oly bolond ember, mint sok apa, ki rangot és
gazdagságot keres leányai számára, boldog élet helyett.
<span class="pagenum"><a name="Page_127" id=
"Page_127">-127-</a></span></p>
<p>A pap még egy igen szép hosszú és épületes beszédet szándékozott
e thema fölött tartani, melybe azonban bele sem foghatott, mert a
várkapun ejtett döngetés vendégek érkeztét jelenté, s e zajra
Bethlen uram számtalan kutyái mind előrohantak a pitvarból, akolból
és konyhából, rettentő ugatást mívelve; a külső lármára a szobában
alvó kedvencz agarak is elkezdtek csaholni, egy az ajtónak futott,
farkát csóválva, másik első lábait az ablakra téve kezdett el
üvölteni, a többi is, – volt legalább tizenkettő, – minden
szegletben megszólalt, Gernyeszegi Menyhért uram nem győzte őket a
sok «czoki»-val csitítani, s ha kettőt-hármat elhallgattatott, a
negyedik akkor mordult el a zsölyeszék alatt.</p>
<p>Végre hallatszott a kapu csikorgó kurrogása, a kutyák ismerő
nyihogással futottak mind az ajtóhoz, az udvaron egy bevágtató szán
csörgése hallék s azután férfias lépések a tornáczon, valaki a ház
ura után kérdezősködött.</p>
<p>– Ez Bethlen Miklós öcsém! kiálta fel Gergely úr, ismerem a
hangjáról. Ezek már aztán Isten hozta vendégek, a kik ilyen időben
jőnek látogatni.</p>
<p>Az érkezők benyitottak a terembe, bundáikat oda künn lerakva; az
egyik egy fiatal harmincz éves férfi lehetett, szembetünő családi
hasonlattal Gergely úrhoz, a másik: Bánfi Mihály, valamivel
idősebbnek látszék korai kopaszsága miatt, bár ő sem volt
hajlottabb korú.</p>
<p>Gergely úr összeölelé, csókolá vendégeit, Menyhért úr is kezet
rázott velük, és az agarak is mind fölugráltak nyakukba, s rájok
ágaskodtak nyomot hagyó czirógatással. – Hej, bort ide legények!
kiálta ki Gergely úr cselédjeinek, több tüzet a kandallóba, nem
aluszik itt az éjjel senki!</p>
<p>A csatlósok rögtön megjelentek boros vedreikkel, előkészíték a
nehéz ezüst billikomokat, a vendégeknek nem kelle sok kinálás.</p>
<p>Akkor nem oly homeopathicus adagokban itták a bort, mint most,
meszelykével, vizecskével, hanem veder számra, <span class=
"pagenum"><a name="Page_128" id="Page_128">-128-</a></span> s
azért, ha itt-ott jó kedve lett is az embernek, de még sem volt
részeg.</p>
<p>A borozás közben kisült, hogy Gernyeszegi Menyhért uram ott is
megfelel magáért, de még Gergely úr sem hivott segítséget a maga
veder borához, s a mi Bethlen Miklós uramat illeti, ő még Bánfi
Mihály uram helyett is jónak látta inni, mint a ki bornemissza
lévén, csak úgy hallgatott és mélázott a lármás társaságban.</p>
<p>– Szóljon már kend is vagy egyet Bánfi uram, szólt Gergely úr,
bele kapczáskodva a józan emberbe, mert biz azt hiszem, hogy nem
tud magyarul.</p>
<p>– Hát miről beszéljek? válaszolt az egykedvűen.</p>
<p>– Miről? – Hát mondja el, hogy tetszik Küküllő-vára?</p>
<p>– Bolond volt, a ki építette, mind a négy tornyához külön
kijárás van, ha nem vigyáz az ember, tolvaj és ellenség könnyen
hozzá férhet.</p>
<p>– Sohse aggódjék kend, az én életemben egy ajtó sem volt azokból
nyitva.</p>
<p>– Kend, lehet, hogy nem járt be rajtok. De ki tudja, korhely
cselédek nem szökdösnek-e rajtok ki s be, mikor éjjel a főkapu
zárva van.</p>
<p>– Legalább mi hogy jöttünk, a délkeleti torony ajtaját nyitva
láttuk.</p>
<p>– Az ördögbe! Hisz az a leányom szobáiba vezet.</p>
<p>– Tán nem jól értette kegyelmed? A délkeleti tornyot mondtam.
Mert a holdvilágnál a hogy jöttünk, mi azon az ajtón egy
férfialakot láttunk belopózni, én még figyelmeztettem Miklós
öcsémet reá, de ő azt felelte: valami kósza cseléd lehet.</p>
<p>Bethlen Gergely arcza e szavak alatt elsáppadt, elsötétült, a
kupát letette kezéből, székét eltolta az asztal mellől, s a nélkül,
hogy egy szót szólna, a falra függesztett kardjához lépett s azt
kihúzva, megindult az ajtó felé, melyen Ilonka eltávozott.</p>
<p>– Mit akar kegyelmed? kiálta fel a pap felrugva székét
<span class="pagenum"><a name="Page_129" id=
"Page_129">-129-</a></span> s eléje ugorva a baljóslatú arczú
embernek. – Mit szándékozik kend mívelni?</p>
<p>– Legyen kendnek esze, Gernyeszegi Menyhért uram, szólt
nyugalmát hirtelen visszanyerve Bethlen Gergely, s engem se tartson
bolondnak. Meglehet, zsiványnyal lesz dolgom, s csak nem mehetek az
ellen zsoltárral.</p>
<p>– Jó, de hátha többen lennének, én is elmegyek kegyelmeddel,
hogy segélyére lehessek.</p>
<p>– Igen, de az is meglehet, folytatá Gergely tompa hangon, mintha
nem akarná, hogy hallják a mit mond, hogy a kit ott kapok, nem
pénzemet, hanem becsületemet jött elrabolni, s akkor jobb, ha
rajtam kívül más nem tudja. Azt elhiheti kend, hogy leányomat meg
nem ölöm, egyért azért, mert asszonyt ölni nem szokásom, más meg
az, hogy szeretem, ha szégyenemre válik is; de ha férfit kapok
ottan, akkor!… akkor esküszöm a szent háromság egy Istenre,
Gernyeszegi Menyhért uram, hogy ha hétszáz pap imádkozik is érte,
és hétezer ördög őrzi is, minden haja szálát kétfelé hasítom!</p>
<p>Ezt mondva a jó úr, félre tolta az útból a becsületes lelkészt,
s a nehéz tölgyfaajtót olyan dühvel vágta be maga után, hogy minden
asztal tánczolt bele.</p>
<p>– Igyunk tovább nagytiszteletű uram, szólt Bethlen Miklós uram,
ki az egész jelenet alatt meg sem mozdult a helyéről, majd elvégzi
azt Gergely bátya, s ha szüksége lesz ránk, meghalljuk. Isten
éltesse ifju Apafi Mihály uramat, a fejedelmet!</p>
<p>A pap ivott a kimondott egészségért, a két úr keserűen
mosolygott egymás szeme közé.</p>
<p class="center">* * *</p>
<p>Az éji lovagok ezalatt kikerülve az előttük haladó szánt, mély
hófuvatos árkokon s zuzmarás berkeken keresztül elvergődtek
Küküllővár alá. A vár déloldali ablaka ki volt világítva a
délkeleti torony ablakában két gyertya égett. <span class=
"pagenum"><a name="Page_130" id="Page_130">-130-</a></span></p>
<p>– Künn a jel! szólt András gazda urához.</p>
<p>– Szálljunk le lovainkról, monda az ifju könnyedén leszökve
paripájáról, s a kantár szárát szolgájának vetve. Te keresd föl a
legközelebbi csapszéket. Ott melegedj föl. Egy óra múlva ismét itt
légy.</p>
<p>Az ifju lovag azzal a torony felé sietett. A várárok be volt
fagyva, könnyen átmehetett rajta, ott egy palánkon kellett magát
keresztülvetnie, s nehány pillanat mulva a toronyajtó előtt állt,
miután annak kőlépcsői szét voltak hányva, a kiálló kőpárkányokon
kapaszkodva föl annak erkélyeig.</p>
<p>A távolból a szán csörgése hallatszott.</p>
<p>– Hozta Isten ifju uram! szólt egy suttogó hang a belopózóhoz, s
egy izmos némber, kiben Magdusra ismerünk, kézenfogva a lovagot,
fölvezette őt azon szobáig, melyben a két gyertya égett.</p>
<p>A szobában vígan pattogó kandallótűz vete élénk világot,
kitüntetve azt a sok apró, kedves, semmi haszonra nem levő tárgyat,
mikkel hölgyek fel szokták szobáikat ékesgetni, s mi azoknak olyan
jól illik.</p>
<p>– Jaj lovag úr, kezdé Magdus, már csak vegye el kisasszonyunkat,
mert még a templomban sincs bátorságban kegyelmed nélkül.</p>
<p>– Jót mondasz, jó Magdus, felelt a lovag mosolyogva, hanem
kettőn áll a vásár.</p>
<p>– De lovag úr, a hol az eladó is oly kész mint a vevő, hamar
készen van ott az alku.</p>
<p>A lovag jó kedvében egy aranyat nyomott a cseléd markába, az
bosszúsan adta vissza.</p>
<p>– Mit gondol kegyelmed? nekem egy aranyat? kegyelmed szegény
ember, nem így kell vesztegetni a pénzt. Kelleni fog bizony
menyegzőre, akkor is csak márjást a cselédnek, nem aranyat.</p>
<p>– Úgy, igaz, dörmögé magában a lovag, hisz én szegény
vagyok.</p>
<p>E perczben fordult a kilincs, a lovag oda szökött az
<span class="pagenum"><a name="Page_131" id=
"Page_131">-131-</a></span> ajtóhoz s felrántva azt, Ilonkát látta
maga előtt örömtől és boldogságtól üdvezült arczczal.</p>
<p>A két szerelmes napok óta tanulgatá magában a szavakat, miket e
találkozáson egymásnak mondani fog; épen azért egy szó sem jött
ajkaikra, némán megölelték egymást, egy csók volt mind az, a mit
egymásnak mondani tudtak.</p>
<p>– Haragom van rád, szólt Ilonka, ki akarva fejleni Mihály
karjaiból, – tudta, hogy nem fogja bocsátani, – te úgy jösz hozzám,
mint a tolvaj, az ablakon keresztül, mikor az ajtó is nyitva áll
előtted, titokban, midőn nyiltan is jöhetnél.</p>
<p>– Nem jöhetnék Ilonka. Atyád bizonyosan megtiltaná.</p>
<p>– Lásd, szólt Ilonka mondhatlan hamiskás mosolygással, én
bátrabb vagyok tenálad. Te nem merted kezemet megkérni atyámtól; én
megtettem helyetted és nem kaptam tagadó választ.</p>
<p>A lovag egyszerre elkomorult.</p>
<p>– Te elmondál neki mindent?</p>
<p>– Találkozásunkat. A többit ő maga kitalálta; én mondám neki,
hogy te szegény vagy, ő felkaczagott, megveregette arczomat,
megcsókolt és azt mondta, hogy Kendefi is szegény, mégis neki adta
nénémet.</p>
<p>– Lásd azt nagyon rosszul tevéd, hogy titkunkat előtte
felfedezted. A mit mondok, nem fogod érteni, de hinni fogod, hogy
igaz. Sem atyád, sem rokonaid nem fognak tégedet nekem nőül adni,
ha engem megismernek; okaik vannak rá, mikről sem ők nem tehetnek,
sem én.</p>
<p>– Nem értem, mi okaik lehetnek? Hogy szegény vagy, azt tudják
már, ha családjaink ellenségek, én kibékítlek benneteket, ha más
hiten vagy, majd megtérítlek én. Oh az én családom nem terem oly
képtelen embereket, mint te gondolod. A Bethlenek jó szive
mindenütt ismeretes, családi körünkben s az ország ügyeiben
egyaránt.</p>
<p>– Jól tudom. De van egy körülmény, melyet te nem ismersz, s mely
korlátot emel szerelmem és szíved között. <span class=
"pagenum"><a name="Page_132" id="Page_132">-132-</a></span> A
Bethlenek az utolsó férfiig ellenezni fogják, hogy férjed lehessek,
míg ha már az volnék, örömmel szorítanának karjaik közé.</p>
<p>– Nem értelek. Nem értelek.</p>
<p>– Ne is érts, csak higyj. Boldogságunk egyedül attól függ, hogy
tudsz-e bennem eléggé bizni s tenni azt, a mire kérlek? A
legközelebbi faluban értekeztem a lelkészszel, ki bennünket azon
perczben összeadand, melyben előtte megjelenünk. Akarsz-e velem
jőni?</p>
<p>– Én szökve, atyám tudta nélkül?</p>
<p>– De velem. Az én lovagbecsületem védpaizsa alatt. Esküdni nem
szokásom, de szavamra mondom, hogy míg nőmmé leendsz, megőrzelek, s
ha az lettél, megszerzem számodra mindenki becsülését és atyád
áldását.</p>
<p>Ilonka tétovázni, ingadozni kezdett. E pillanatban erőszakosan
felszakasztaték az oldalajtó s a szerelmesek előtt Bethlen Gergely
uram állott, meztelen karddal kezében.</p>
<p>Ilonka nagyot sikoltva veté magát apja keblére s onnan lassan
alácsúszva, annak lábaihoz omlott.</p>
<p>Bethlen Gergely sok szóba kezdett, míg egyet ki tudott mondani.
A lovag háttal állt a kandallónak s félkezével eltakarta
arczát.</p>
<p>– Suhancz! ordíta rá Gergely, kardja reszketett izmos kezében.
Látom a te oldalodon is kard van. Húzd ki ilyen amolyan lélek fia,
mert négy felé váglak.</p>
<p>A lovag erre levette kezét arczáról s azt a tűz felé fordítva,
méltóságteljes tekintettel nézett Bethlen szemeibe.</p>
<p>Az öreg e pillanatra egyszerre átváltozott. A düh és meglepetés
egy pillanatig küzdöttek arczán, egészen elkomorult, szemeit
lesütötte, kardját a falnak támasztá s hüvelykujját övébe dugva,
nagyokat mordult: Üm – igen – hm. – Azután mérgesen fordult Magdus
felé: Vidd kisasszonyodat szobájába.</p>
<p>Ilonka még jobban megrettenve atyja elkomorulásától, mint előbbi
haragjától, átkarolta annak térdeit s reszketve könyörgött neki:
<span class="pagenum"><a name="Page_133" id=
"Page_133">-133-</a></span></p>
<p>– Hiszen te azt mondád, hogy nem fogsz arra haragudni, a kit
szeretek, bárha szegény is.</p>
<p>– Szegény? szólt az öreg úr metsző sarcasticus hangon. Az igaz,
hogy elég szegény, nincs egyebe ennél a kis Erdélyországnál. Ő
nagysága Apafi Mihály uram, a fejedelem.</p>
<p>– Igen, az vagyok, szólt az ifju előlépve, s ha úgy akarod,
leányod férje, kit fogadom, hogy boldoggá fogok tenni.</p>
<p>– Oh atyám! szólt Ilonka örömrepesve csókolva atyja kezét.</p>
<p>– Menj szobádba, viszonzá Gergely szigorú hangon. Itt nem rólad
van szó többé, hanem Erdélyországról, s azzal karon fogva leányát,
kivezette a teremből s azzal magukra zárta az ajtót.</p>
<p>– Nagyságos uram, szólt Gergely visszatérve a fejedelemhez,
sokat szeretnék kegyelmednek mondani, ha czudarság nem volna a
magam házánál összeszidni a vendéget, bárha az ablakon jött is be!
hanem annyit mégis megmondok kegyelmednek, hogy inkább hagyta volna
kegyelmed leányomat összetépni a medvétől, mint hogy maga tépte
össze. Mert hogy kegyelmed az én leányomat elvenni nem fogja, arra
már aztán esküszöm.</p>
<p>– Mi kifogásod van ellenem?</p>
<p>– Ne méltóztassék tréfálni ez órában, nagyságos uram. Én vén
ember vagyok, az eszem sem szállt még a lábam szárába. Vajmi jól
tudja azt kegyelmed, hogy a kegyelmed fejedelemsége leendő
házasságától függ. Nehány hónap mulva letelt a kegyelmed
kiskoruságának ideje, s a számára kijelölt mátka, a Brandenburgi
Márkio leánya azóta szintén felnőtt. Boldog lesz-e kegyelmed
általa? az nem kérdés, de fejedelemmé lesz. Ha pedig egy ilyen
magamforma nemes ember leányát veszi el kegyelmed, engemugyse az
ágy alá vágta akkor kegyelmed a fejedelemsüveget.</p>
<p>– Mit bánom én.</p>
<p>– De bánom én és bánja az ország! Kegyelmed csak <span class=
"pagenum"><a name="Page_134" id="Page_134">-134-</a></span> egy
ember, én is csak egy vagyok, mi élhetünk, halhatunk, a hogy
Istennek tetszik, de most Erdély jövendőjéről van szó, s mi nem
fogjuk tűrni, hogy a kegyelmed szerelmessége miatt elveszszen az
ország. Ha kegyelmed most elveszti a fejedelemséget, soha sem lesz
itt többet úr a magyar. Menjen innen kegyelmed Isten szent hírével
s teljesítse azt, a mit az ország rendei határoztak. Ilonka
kegyelmed neje nem leend. Leányom szive megszakadhat, az enyém vele
szakadhat meg, de kegyelmed még sem fogja őt birni, mert
Erdélyország sorsa előbbvaló. Kegyelmed meggyalázta házamat; –
ellenségeim meg fogják tudni; – leányom hírneve oda lesz; de azért
kegyelmed nem fogja őt nőül venni, mert Erdélyország sorsa több,
mint az én becsületem… Kegyelmed apja sok jó magyar nemest
lenyakaztatott, kegyelmed örökölte apja nevét, öröklendi apja
vérszomját is; én tudom, hogy magam leszek az első, kinek fejét
kegyelmed, ha fejedelemmé lesz, leütteti és azért mégis
kényszeríteni fogom kegyelmedet, hogy fejedelme legyen Erdélynek,
mert az én fejem semmi ott, hol Erdélyország sorsáról van a szó.
Most Isten áldja meg nagyságodat.</p>
<p>Ezt mondva Gergely úr, fejébe rántotta elülről hátulról kis
veres sipkáját, s keserű elkomorodással fordult el az ifju
fejedelemtől, ki némán, leverten, összefont karokkal bámult a
kandalló hamvadó tüzébe, s egy szót sem birt viszonozni az ősz
honfi feddő szavaira.</p>
<p>– Még egyet uram, szólt Gergely visszafordulva az ajtóban. A mit
mondtam, mind komoly, megmásolhatlan szó volt s én rajta leszek,
hogy szavamat megtartsam; azért ha kegyelmed mint igaz nemes ember
azt nem akarja, hogy leányomat ezentúl elzárva tartsam mint egy
apáczát, lovagi kötelességének ismerje hozzá többet soha nem
közelíteni.</p>
<p>A fejedelem szomorúan távozott el a toronyból. Gergely magához
vette az ajtók kulcsát s visszatért vendégeihez.</p>
<p>– Csak igyanak kendtek, semmi baj sem volt, semmi, <span class=
"pagenum"><a name="Page_135" id="Page_135">-135-</a></span> szólt
közéjök lépve, jó kedvet erőltetve arczára, hogy szinte csikorgott
bele minden vonása. Egy kis izé – aztán semmi egyéb; bolond tréfa,
majd halálra nevettem magamat. Haha! Egy csatlósom furcsán járt
Magdussal, hahaha az ördögbe.</p>
<p>Hanem e nevetés közben úgy megszorítá az ezüst kupát, melyet
kezébe fogott, hogy a két oldala összehorpadt s a bor kiömlött
belőle. A vér elfutotta szemeit.</p>
<p>– Ejh, milliom istennyila! kiálta falhoz vágva a serleget, nem
megy már nekem a tettetés, hisz leolvashatják kendtek az arczomról,
akármit beszélek, hogy meg vagyok gyalázva.</p>
<p>– Mit? mi történt? kérdezék a vendégek.</p>
<p>– Hát egy suhancz, valami siheder, még leányommal barátságot
mert kötni, beszélt Gergely úr, ellobbant haragja után ismét
magához térve, hogy új mesét mondjon vendégeinek. De kiadtam a
ficzkónak az útat, jól járt, hogy ott nem vetettem le, a hol
feljött, az ablakon.</p>
<p>– De hát inkább kényszeríteni kellett volna, szólt közbe a pap,
hogy ha hírbe hozta a leányt, tegye nejévé.</p>
<p>– Majd én egy sehonnainak adom a leányomat, egy koldusnak, szólt
tettetett pattogással Gergely úr, soha bizony.</p>
<p>– Hisz az elébb egészen máskép beszélt kegyelmed ezen a helyen,
feddőzék a pap, igen okosan mondá, hogy nem tekint vagyonra,
születésre, csak leánya szeresse a kit választott.</p>
<p>Gergely úr feje főtt a lelkész beszéde alatt, szemei karikát
hánytak, szerencsére a serleget már eldobta, mert különben baj lett
volna; még beszélt volna a lelkész, de Gergely úr egyszerre olyat
csapott öklével az asztalra, mint a menydörgő mennykő, s
felordított, a hogy kifért a torkán:</p>
<p>– Az akkor volt! Én tudom mit beszélek! Hagyjon kend nekem
békét. <span class="pagenum"><a name="Page_136" id=
"Page_136">-136-</a></span></p>
<p>Erre fölkelt Bethlen Miklós s Gergely urat átölelve,
visszaülteté székére, fülébe súgva:</p>
<p>– Legyen kegyelmed nyugodt, mi mindent tudunk, a látogató a
fejedelem volt.</p>
<p>Gergely úr lankadtan esett székébe vissza, mint ki álomból
ébredett föl.</p>
<p>– De kiadtam neki az útat, dörmögé az őt értőknek.</p>
<p>– Kegyelmed igaz hazafi, szólt Bánfi, megrázva a kezét az
öregnek.</p>
<p>– Ezt nem hagyjuk megtörténni soha, mondá szilárdul Bethlen
Miklós, s a három férfi könyes szemekkel nézett össze, míg a pap
sehogy sem tudta magának kimagyarázni, hogy micsoda nagy hazafiuság
lehet abban, ha az ember nem adja a leányát annak, a kit
szeret?</p>
<h3>A TATÁROK.</h3>
<p>Még nehány napig mulatának Bethlen vendégei Küküllővárban;
ezalatt a családi tanácsban elhatározták, hogy minden kisértet
elkerülése végett legjobb lesz Ilonkát addig, mig a fejedelmet
elfelejti, Nagyváradra küldeni egyik rokonához; a minthogy egy
reggelen meg is indult vele az egész atyafiság, szánkákra rakodva.
Maga Gergely úr Gernyeszegi Menyhért urammal egy szánon, másikon
Ilonka Magdussal, harmadikon Bethlen Miklós és Bánfi Mihály. Egész
Bethlenig semmi bajuk sem történt, hanem ott már annyira behordta a
szél az utakat hóval, hogy a legnagyobb erőlködés mellett sem
hatolhattak tovább Szászvölgyénél, ott pedig teljes lehetetlenség
volt a szoroson keresztül törniök, mielőtt a falusi népség a
lapáttal útat hányandott a hótorlatokon s e miatt kénytelenek
voltak ott éjszakázni a kis faluban.</p>
<p>Szerencsére Magdus apja, András gazda, ott azon faluban lakott,
s épen otthon tartózkodott, elkéredzve a fejedelemtől, s az ő
házánál az úri vendégek legalább tűrhető éji tanyára találtak.
<span class="pagenum"><a name="Page_137" id=
"Page_137">-137-</a></span></p>
<p>Ott elrendezték magukat, a ki hogy fért. A kocsisok az akolban,
András és Magdus a konyhában, míg az urak a nagy lakó szobát
foglalták el, Ilonkának egyedül engedve a kis benyilót menyezetes
nyoszolyájával.</p>
<p>Már jól behaladt az éjszakában az idő, az alvók különféle
hangokon horkoltak, midőn egyszerre irtózatos ordítás hangzik szét
a faluban, nyargaló paripák verik föl a csendet s az egyszerre
kigyulladt tűz rémes világánál száz rémalak tünik elő, ordítva,
gyors paripákon, idegen öltözetben.</p>
<p>– A tatárok! a tatárok! hangzik a vészkiáltás a felriadt
lakosság házaiból. A fekete, szegletesfejű, szélesszáju alakok,
mintegy lovaikhoz nőve, benyargalnak az udvarokba, kanóczot vetnek
a háztetőkre, kötélre fűzik a kirohanókat s lemészárolják az
ellenállót. Asszonysírás, halálhörgés, káromkodás nőttön növő zajba
vegyül, melyből kihallik olykor a félrevert harang
vészkondulása.</p>
<p>Bethlenék hirtelen talpra ugrottak; mire széttekintének, már a
tatárok elfoglalták az ablakokat, a künn kapott cselédséget leverve
lábairól, s a tornáczajtót kezdék döngetni.</p>
<p>– Ehen van ni, kiálta fel a pap. Az Isten büntetése, a miért nem
akarta kegyelmed leányát ahhoz adni, a kit szeret, hanem
megszöktetni előle, most már a pogány veszi el.</p>
<p>– Ne papoljon kend most nagytiszteletű Gernyeszegi Menyhért
uram, hanem lásson egy fokos után s álljon velünk együtt az ajtóra,
vagy menjen Ilonkát biztatni.</p>
<p>A pap úgy tett, a hogy mondva volt: bement Ilonka szobájába, ki
ijedtében fél ájultan hevert ágyán; egy vigyorgó tatár féltestével
már bemászott az ablakon, de a kihez Menyhért uram úgy vágott egy
karos széket, hogy menten visszaesett a honnan jött.</p>
<p>Másfelől ez alatt három tatár már betörte a tornáczajtót, az
egyik lovas bement a konyhába. Azt ugyan András gazda fokosával úgy
főbe kollintá, hogy a lova <span class="pagenum"><a name="Page_138"
id="Page_138">-138-</a></span> alá esett, de a másik kettő pányvát
vetett az öreg legény nyakába s lerántva a földre, elkezdé annál
fogva kifelé hurczolni.</p>
<p>Magdus csak nézte ez ideig, mintha sóbálványnyá vált volna, a
viadalt, de a mint látta, hogy az apját húzzák-vonják a földön,
felsikoltott s egy fejszét kapva a szegletből elő, neki rohant az
egyik tatárnak, s egy kegyetlen elbúsúlt csapással ketté hasította
annak fejét. Az utolsó tatár aztán nem volt rest, hanem elszaladt a
hős leány elől, ki visítozva hajította utána a véres fejszét.
András gazda erre kivetette a pányvát nyakából, s fejére rántva
hirtelen a levágott tatár csalmáját, s felkapva annak lovára,
bekiálta az urakhoz: Csak védjék magokat kegyelmetek, én addig
elfutok segítségért.</p>
<p>– Eredj fiam Küküllőre, kiálta utána Gergely, vagy menj Bethlen
várba, vagy a hol legközelebb találod az atyafiak banderiumát és
mondd meg a kit ott találsz, hogy a ki leányomat megszabadítja,
legyen bár akárki fia, kezével jutalmazom meg!</p>
<p>András hallotta a biztatást, s erre a helyett, hogy Küküllőnek
tartott volna, Balázsfalva felé fordította a ló száját, s a tatárok
között szerencsésen keresztül nyargalva, kik csalmájáról társuknak
tekinték, tova iramlott a faluból.</p>
<p>Az urak ezalatt hirtelen elkészültek a védelemre; három
lőfegyvernél nem volt több velük, de mindnyájának volt legalább
kardja. A benyiló ablakát eltorlaszolták szekrényekkel s oda
álliták a papot és Magdust, maguk ezalatt a lakszoba ajtaját és
ablakait foglalva el. Néha tettek egy-egy lövést, midőn valamelyik
tatár kanóczot készült vetni a födélre; a lövés után szétfutottak
az ostromlók s ismét újak jöttek helyettük.</p>
<p>Végre a tatárok az átelleni házakat gyujtották meg, hogy a láng
átcsapjon a szomszéd födélre; a ház elé ültetett terebélyes hárs-
és diófák egy ideig elfogták a zsarátnakot, de végre a házra
lövöldözött égő nyilaktól csakugyan <span class="pagenum"><a name=
"Page_139" id="Page_139">-139-</a></span> belekapott a tűz a
háztetőbe, s egy percz alatt lángban állt az egész épület. A
tatárok ujjongattak. A bent levők Istenre bizták lelküket. Történt
azonban, hogy András gazda teheneket tartván, az előtti napon
tengerikórókat vett meg egy oláhtól, melyeket azon havasan
kiterítgetve a padláson, az égő háztető tüze nem birt a nedves
kévéken keresztül a gerendákig terjedni, s ekként leégett az egész
tető, a nélkül, hogy a házban levőknek csak egy hajszáluk is
meggörbült volna. Ekkor a tűz világa mellett egy nagyképű
tatármurza lovagolt elő, macskabajuszával, piszkos, de aranyos
öltözete mutatta rajta a vezért; ez mérgesen ordított az
ostromlókra, kik már sok holtat vesztettek s még közel sem
juthattak az ostromlottakhoz. A murza fogott egy nagy vas
buzogányt, s azzal ütögetve az ostromlók hátát, ekként buzdítá őket
nagyobb vitézségre, mire a tatárok közelebb kezdtek nyomulni a
házhoz, s csákányokkal kezdték annak falait bontogatni; már egy
jókora nyilást törtek a benyiló falán, s miután az már közel volt a
beomláshoz, Gernyeszegi uram kénytelenült Magdussal és Ilonkával a
lakszobába vonulni.</p>
<p>Ide szorultak össze mindnyájan. Bánfi Mihály egy kőütéstől
eszméletlenül hevert a földön, Bethlen Miklós vállában egy nyil
volt betörve, a fegyverek mind ki voltak lövöldözve, Gergely
puskájában volt az utolsó töltés.</p>
<p>– Ajánljuk lelkünket Istennek atyafiak, monda Gernyeszegi
Menyhért s aztán védjük magunkat férfiak módjára, s ezzel egy rövid
imádságot mondva el, melyet a többiek utána rebegtek, fölkapta
Bánfi kardját s a másik két férfiuval kiállt a végharczra, középre
fogva az elalélt Ilonkát s várva elhatározottan az ostromlókat,
kiknek ütései sűrűen hangzottak ajtón és ablakon.</p>
<p>Egyszerre a két ablak közötti fal leomlott, tág kilátást nyitva
az ostromló csoportra: «Isten velünk!» kiáltának a védő férfiak,
kardjaikat kimeresztve, a midőn e pillanatban egyszerre ismerős
trombitaszó harsogott fel az ostromlók háta mögött, s a füst és
láng közől egy háromszínű, <span class="pagenum"><a name="Page_140"
id="Page_140">-140-</a></span> kék, sárga, veres zászló lobogója
látszott közeledni.</p>
<p>– Istené a dicsőség! jön a szabadulás! kiálta feléledt
buzgalommal a pap, s a megriadt tatárok hirtelen visszafordulva, az
újon érkezők elé tolultak.</p>
<p>A csata rövid volt, nehány percz alatt keresztül törte magát a
rendetlen csordán a kis segédcsapat, alig volt negyven-ötven ember,
de mind jól felfegyverezve, s villogó kardjaik csapása alatt
hullott a tatár, mint a tök.</p>
<p>Elől egy délczeg lovag, leeresztett aczélsisakján két sastoll
meredt föl; oly sebesen tört magának útat az ostromlott ház felé,
hogy társai alig birtak nyomában maradni. Néha körülfogták, de ő
jobbra-balra vágott s ismét tisztában volt.</p>
<p>– Derék fiu vagy, akárki légy. Engem úgy segéljen, megérdemled
leányomat, kiálta Gergely úr.</p>
<p>– Ni, hogy villámlik a kard kezében! a hova vág, nem kell annak
másik csapás. Nézz oda Ilonka, ha meglátod, lehetetlen, hogy belé
ne szeress.</p>
<p>Ilonka fölveté szemeit, s a mint meglátta a küzdő lovagot,
mintha valami megdöbbentő sejtelem kapta volna meg szivét, két
kezét keblére tette s térdenállva fölemelé szemeit az égre és
sóhajtott és az ég meghallgatá a mit kivánt.</p>
<p>A szabadító ezalatt egészen a ház elé jutott, s már szinte
megmenté Bethlenéket, midőn az utcza tulsó feléről új csapattal
jött rá: a murza.</p>
<p>A nagyképű, macskabajuszú ember, szegletes fejével, villogó
szemével és fogaival, vörös csalmájával, pokoli jelenetként
száguldott elő fekete paripáján, az égő házak között. A lovag
megállt előtte, s rövidre szedve kantárszárát, hátrahúzta paripája
nyakát s fölágaskodott a kengyelben, kardját szeme elé tartva. Azon
pillanatban, midőn a murza oda ért, s görbe sarlóalakú kardját az
ifju fejének mérte, egyszerre lebukott ez lova nyakára s egy
gömbölyű, alulról fölfelé intézett csapással oly mesterien
<span class="pagenum"><a name="Page_141" id=
"Page_141">-141-</a></span> vágott a murzához, hogy annak ugyanazon
pillanatban a kardja jobbra, a feje balra repült.</p>
<p>Az oda érkezett tatárság ez eseten elrémülve, hirtelen
megfordítá kantárszárát s ott hagyva a győzteseknek rabjait és
martalékát, elfutott az éjszakában.</p>
<p>– Jókor jöttünk-e? kiálta András gazda, nem gondolva leégett s
szétrombolt házával, csak vendégeivel.</p>
<p>– Erős várunk nekünk az Isten, szólt ünnepélyesen Gernyeszegi,
letéve kezéből a kardot.</p>
<p>A mentő lovag leszállt lováról s oda jött a megmentett
csoporthoz.</p>
<p>– Légy üdvöz derék lovag, szólt kezét nyujtva eléje Bethlen
Gergely. Én Isten előtt ez órában szent fogadást tevék, hogy a ki
meg fogja menteni leányomat, nem keresem családját, hitét,
vagyonát, neki adom nőül. Azért akárki légy, ha még nőtlen vagy, s
magad is úgy akarod, fogadd őt kebledre, s légy szeretve általa,
úgy a hogy megérdemled.</p>
<p>– Köszönöm, szólt a lovag elfojtódott hangon, és elfogadom, s
azzal megfogva a gyöngéd hajadon kezét, oda vonta őt keblére.
Ilonka, a mint a lovag keze az övét érinté, megtört erővel
hanyatlott alá, ha a lovag karjaival át nem öleli, alélt termete a
földre rogyott volna, alig eszmélt magáról többé. Nagytiszteletű
Gernyeszegi Menyhért uram áhitattal rebegé, karjait kiterjesztve
fölöttük: «az ég áldása legyen rajtatok».</p>
<p>– Ámen! monda a lovag és sisakját leemelte fejéről.</p>
<p>Mindenki ráismert egyszerre.</p>
<p>A férfiak hátrarezzenve, Ilonka felsikoltva s karjait görcsös
erővel kulcsolva az ifju nyaka körül, kiálták egyszerre:</p>
<p>– Apafi Mihály!</p>
<p class="center">* * *</p>
<p>Nehány hónap mulva Balázsfalván tartotta a fejedelem menyegzőjét
Bethlen Ilonkával. Jelen volt az ország színe, java, s annyi ember
között egy sem volt, a ki szomorú ne <span class="pagenum"><a name=
"Page_142" id="Page_142">-142-</a></span> lett volna, csupán az
ifju pár volt boldog és vidám. A legközelebbi rokonok úgy jártak
ott alá s fel, mint temetéskor a megszomorodott felek. A menyegzői
pompából kirítt az arczok búja.</p>
<p>Mikor a fejedelem szép menyasszonyával megkezdte a tánczot, a
vendégek egy része fölállt tiszteletből, más része ülve maradt és
duzzogott.</p>
<p>– Miért nem tisztelik meg kegyelmetek a fejedelmet, hogy
felállnának? szólt Apor István uram, akkori főkincstárnoka
Erdélynek, az ülve maradtakhoz; mire egy közőlök, Sárosi János
uram, daczosan visszaszólott:</p>
<p>– Elugratta biz ő kegyelme a fejedelemséget!</p>
<p class="center">* * *</p>
<p>Apafi boldogul élt sokáig szép nejével, hanem Erdély csakugyan
nem látott több fejedelem-temetést.</p>
<hr class="chap" />
<p><span class="pagenum"><a name="Page_143" id=
"Page_143">-143-</a></span></p>
<h2>A HARGITA.</h2>
<p class="center">(Székely népmonda).</p>
<p>A mint Maros-Vásárhelyről a szép tavaszi zöld tájon nyugat felé
eltekintünk, a zöld lombos hegyek közül a kéklő távolban egy magas
bércztömeget látunk kiemelkedni, melynek homloka most is fehér,
befödve hóval, onnan csak a hő nyár szokta elűzni a telet.</p>
<p>Ez a Hargita bércze.</p>
<p>Napokig látszik emelkedni a feléje közeledő utas szemei előtt s
Székely-Udvarhelyen túl elkezdődnek a rengetegek, melyek őt mint
rémes ősanyát fogják körül.</p>
<p>E bérczek, ez erdők között van legtöbb, legrégibb emléke a
magyar nemzetnek, elpusztult várak az ormokon, néhol már csak a
puszta ormok, miket az emlékezet még mindig váraknak nevez; a bércz
és a nép szelleme még őrzi Buda emlékét, Attila testvéreét, s
legkedvesebb nejének nevét viseli a Rika-bércz, már több mint
ezernégyszáz esztendő óta.</p>
<p>E messze korról már csak mondáink sincsenek; hagyjuk az óriást
pihenni, kinek léptei megrendíték a földtekét, s vonuljunk vissza a
közelebb eső korba, hová a népköltészet láthatóbb alakot
rajzolt.</p>
<p>Hol a Nagy-Mál bérczei kezdődnek a Hargita oldalában, egy mély
völgytorokba beékelve fekszik egy roppant tekealakú bércz, fákkal,
virágzó bokrokkal benőve mindenütt.</p>
<p>Köröskörül egy óriási sziklafal emelkedik vele átellenben:
egyenesre hasított bércz, fa és bokor nélkül, hegyesen <span class=
"pagenum"><a name="Page_144" id="Page_144">-144-</a></span> végződő
csúcsokkal, mintha góth templomok tornyait rakták volna egymásra, e
meredek kopár szirtfal mint egy szédületes bástya fogja ama szirtet
körül, hozzájárulhatlanná téve azt. E szirtfalat nevezik, méltó
néven, az Erős sziklának.</p>
<p>E borzasztó magasból letekintve az átelleni szirt kopárabb
részeire, itt-amott nagy ajtószerű nyilások tünnek fel azon, melyek
mély sötét üregek lételét sejtetik. Ez üregekhez van a székely
népnek legtöbb mondája csatolva.</p>
<p>A völgyvágányban, melyet a két összeérő meredek bércz képez,
vágtat keresztül egy sebes hegyi folyam, a Vargyas vize, néhol, a
mint a völgy szélesebbre tágul, kőrisfákkal benőtt szigeteket
képez, másutt összeszorul a két sziklafal közt, s tombolva,
harsogva rohan végig a simára koptatott gránittömeg fölött, végre
egészen útját állja a bércz, ott tajtékot turva rohan be a sziklák
alá, ki tudja mely örvénybe? s a másik oldalon tör ismét elő,
sárosan, zavarosan, ki tudja mily salaktól?</p>
<p>Egyetlen hozzájárulható útja a Nagy-Mál barlangjainak e patak
medre. Egy másik út, mely a bércz oldalában visz el, csak vakmerő
istenkisértők számára való, az élet minden lépésnél omlatag fűves
sziklákon, gindár kőfali növények gyökerein függ, miken szorosan a
sziklára fekve lehet odáig hatolni, hol a patak buvó vize eltünik,
s ott egy-egy korhadt fa, melyet a szél kidöntött, vezet át a tulsó
bérczre.</p>
<p>E bércz volt hajdan a székely nép mentsvára, és azon üregek,
miknek nyilásait látjuk, messzeterjedő teremeik sorozatával a
biztos lakás, a hol a szorongattatások napjaiban megvédte őket az
Isten.</p>
<p>Még most is legtisztábban imádják Istent, legjobban szeretik a
hazát, a kik a Hargita bérczei közt laknak.</p>
<p class="center">* * *</p>
<p>Sok van még a föld felett és a föld alatt, a miről a bölcsek
semmit sem tudnak. <span class="pagenum"><a name="Page_145" id=
"Page_145">-145-</a></span></p>
<p>Gyakorta a pásztorok, kik az Erős alatt legeltetnek, késő
holdvilágos éjszakákon, midőn elcsendesült minden, vad vijjongás
hangjait hallják át a Nagy-Mál üregeiből.</p>
<p>Ilyenkor a földi emberek tartanak ott mulatságot, kijönnek
vígadni, ujjongatni a szép holdfényre, családjaikkal, apró
gyermekeikkel, tágas körbe összefogóznak és elkezdenek tánczolni,
fürödnek a sebes vízben s üldözik a pisztrángokat, felmásznak a
nagy bükkfára s viaskodnak a mókusokkal, néha le is győzik őket,
bukfenczet hánynak és czigánykereket a harmatos fűben, hajigálóznak
a makkokkal, egymás nyakába ülve lovagolnak s hintálóznak a hajló
kőrisfák ágain; közbe mintha ezüst csengetyű szólna.</p>
<p>Egy kiáltás a tulsó bérczről, egy emberi hang nesze és rögtön
elhallgat minden, vége a sikoltozásnak, az ezüst csengetyűszónak, a
kicsiny fürgencz emberkék szétfutnak egyszerre, be a kőhasadékokba,
le a sötét üregekbe, csak másnap látszanak meg lábnyomaik a nedves
iszapban, mintha apró gyermekek jártak volna ott lábujjhegyen.</p>
<p>Kik és mik ez apró lények, ezek a barlanglakó emberkék, kik
kerülik a napvilágot és az emberi szemek tekintetét?</p>
<p>Kik voltak az óriások, a kik az emberi nem lételét megelőzték,
kiknek roppant karcsontjait mély föld alól ássák föl olykor s
bámulnak rajtok? Kik elenyésztek mindazon őslakóival együtt a
földnek, melyek egyidomúak voltak velök, az óriási emlősök, a
rémnagyságú húsevő állatok, a milyenek ha most élnének, kiirthatnák
az egész élő világot.</p>
<p>Kik és mik voltak ezek? s mért vesztek el? helyet adva a kisebb
emberi fajnak, mely az ő lételök alatt talán épen úgy rejtőzött
barlangokban, üregekben, félve az óriások szavától s várva az időt,
melyben majd azok kivesznek, talán épen így vigadtak elnémuló
éjszakákon megjárhatlan barlangok közt, s így futottak széjjel, ha
a roppant mastodon mérföldekre hangzó ordítása hallék, ha
<span class="pagenum"><a name="Page_146" id=
"Page_146">-146-</a></span> a mammuth megszólalt, ha az ősvilági
szarvorrú röfögve recsegtette a fákat, ha a Tritonok, a Gygászok
egymással beszélni kezdettek, mély, mennydörgéshez hasonló
hangon?…</p>
<p>Ezek az apró emberek itt a föld alatt, a sziklák repedéseiben, a
barlangok mély üregei közt mind azt hiszik, arra várnak, hogy majd
egyszer az emberi faj is kivesz, miként elébb az óriások, háború,
özönvíz, döghalál megirtják, megritkítják őket; kivesz közülök a
szerelem, nem fognak nősülni többé, megromlanak, elpusztulnak, az
utolsó is elhull, elhal, s ekkor övék lesz a világ, ekkor ők
támadnak elő, kijönnek szikláik hasadékaiból, építenek ők is
városokat, megigázzák a folyót, a tengert s lesznek örökös urai a
földnek.</p>
<p>Régen várnak már erre az időre.</p>
<p>Ki-kijönnek hallgatózni: van-e még nesz a világban? hallik-e még
a harangszó? tisztelik-e még az Istent, szeretik-e még egymást az
emberek? s aztán ismét visszatérnek. Még várni kell, még várni
kell! még száz évig, ezer évig. Még várni kell.</p>
<p>Azalatt szorgalmasan gyűjtenek a jövő időkre: aranyat, ezüstöt,
a mit a föld alatt találnak, elhullatott műszereket, miket az
emberek elvesztettek, s ők éjjel összekerestek; a madarak tollait,
miket azok a mezőn elhullattak, a bárányok gyapját, mely a tüskéken
fennakadt; a tarlókról, vetésekről ellopkodják a gabonát s
felhalmozzák azt földalatti üregeikben. Ilyenkor kemény harczaik
szoktak esni a darvakkal, melyek szintén azon időben látogatják a
mezőket. A földész gyakran reggelenkint el nem tudja gondolni,
honnan hullottak a vércseppek garádja bokraira, de halottaikat,
sebesülteiket soha sem hagyják hátra, hanem elviszik magukkal s
eltemetik oda a mély, mély üregekbe, mik félig telve vannak már
porladó csontokkal.</p>
<p>Néha éjszakánként seregestül előtódulnak üregeikből, s nagy zaj
és énekszó mellett járnak körül az erdőben, s ha ilyenkor emberszó
hallik közel, nem futnak szét, hanem <span class="pagenum"><a name=
"Page_147" id="Page_147">-147-</a></span> inkább felordítnak, hogy
a közeledő megrettenve fordul vissza.</p>
<p>A köznép borzadva gondol a törpék éjszakai búcsújárására, mert
az rendesen közelgő országos vész jöttét szokta megjósolni. A mi
nálunk csak alvó ösztön, a rossznak és jónak előérzete, az e
rejtett lényeknél kifejlett tehetség; ők ott a sötétben megérzik,
mikor jő közelgő földrengés, mikor döghalált lehellő szelek a föld
népeire, mikor készülnek az árvizek s az éhhalált hozó aszály,
mikor dübörög a föld közelgő százezrek lovai patkóinak alatta? Ők
betekintnek a rejtett aknákba, hol a földalatti olvadt tűz folyik s
honnan a mérges gőzök hevítve, szikkasztva emelkednek a föld
felszínére, megbolondítva az emberek lelkeit, hogy egymás ellen
támadjanak s önfajukat segítsenek irtani, e kis törpék ott a föld
alatt úgy örülnek, úgy tapsolnak, úgy sikoltoznak: az emberek
pusztulnak, vesznek; pusztulnak, vesznek! lemennek a földbe, itt
hagyják az eget. Mert hisz az ég nem a csillagoknál kezdődik, hanem
a föld legalsó fűszálainál; óh ezt a kis törpék olyan jól tudják.
Ilyenkor nappal is elő mernek jőni, kiülnek a hegyek tetejére s kis
piros szemeiket elárnyazva kezeikkel a szokatlan fény előtt, végig
nézik kiváncsian a gyönyörű szép világot, a zöld erdőt, a tarka
mezőket, a kék távolt, mely majd mind örökségül jut reájok, s
olyanokat sikoltanak örömükben!</p>
<p>Amott távol égő falvak füstje látszik, itt a síkon tomboló
seregek ütköznek egymással, amott temetésre szól a harang, s hallik
a kisérő gyászének. Az emberek pusztulnak, vesznek; pusztulnak,
vesznek! Nem sokára megeszik egymást, a hogy az óriások tettek
egymással. Eltávoznak az Istentől, megtagadják a szerelmet, mely
őket eddig megtartotta, mely elszaporítá őket szerte, és most
áruczikké fajul, mint más akármi fűszer, mely a vért ingerli;
minden romlik, minden bomlik, rothad, porlad ország világ, szívben
féreg, vérben méreg, a lelket elnyeli a lég, a testet visszakéri a
föld, az ember mindig kevesebb lesz, <span class="pagenum"><a name=
"Page_148" id="Page_148">-148-</a></span> csak a lég és föld leszen
több, utoljára egy országban csak egy marad; az hogy fog majd
csodálkozni, ha mindenütt, a merre bujdosik a világban, új népet
lát erdőn, mezőn, a melyet ő nem ismer, de a mely őt jól ismeri,
halálára régen számol, s utoljára ez az egy is lefekszik, mély
folyók partja alá rejtve magát, hogy csontjaira ne találjanak. Épen
mint az óriásokkal történt.</p>
<p>A kis törpék úgy örülnek!</p>
<hr class="tb" />
<p>Az ezerkétszázadik esztendő után következő félszázadban nagy
örömük leve a Nagy-Mál-barlangi kis törpéknek; hogy valahol nagy
veszedelem van készülőben, azt a köznép éjszakai búcsújárásaikból
bőségesen megtudta, mely alkalommal annyira ment a kis troglodythok
merészsége, hogy egész a közel homoród-almási falu aljáig
ellátogattak nagy csapatostul, mikor sötét éjszaka volt s a rájok
uszított kutyákat kövekkel hajigálták meg. Nyilván eljöttek
barlangjaikból, mert egész éjjel lehetett visító szavaikat hallani,
s ha némely bátrabb férfiak kiindultak ellenök kézíjakkal, hogy
majd megnyilazzák őket, mire odajutottak, honnan a lárma jött,
semmit sem találtak, az apró éji alakok úgy el tudtak rejtőzni
egyszerre, s a mint azok hátat fordítának, ismét rákezdék a
rettentő süvöltést, úgy, hogy nem lehetett aludni miattok.</p>
<p>Ezen években a nagy pusztító Dsingiszkán három millió embert
kaszált le a földről, s halála történvén, három fia megosztá egymás
között a világot, s mindenikre esvén ötszázezer harczos,
elhatározák, hogy három felé megindulnak, és mennek odáig, a hol a
világnak vége van és elpusztítanak mindent, a mi előttük áll,
kiirtva gyermeket, aggot és férfit.</p>
<p>A barlanglakó gnómok megtudták e dolgokat a buzaevő madaraktól,
melyek seregestül vándoroltak el azon tájakról, miken ember nem élt
és a sziklai keselyüktől, melyek eléje siettek a pusztító hadnak,
ki számukra aratott az emberekben. <span class="pagenum"><a name=
"Page_149" id="Page_149">-149-</a></span></p>
<p>A futó madarak után nem sokára jöttek a futó népek.</p>
<p>A havasokon keresztül csapatonkint menekültek kunok, oroszok,
lengyelek, oláhok, többnyire aggok és nők s árva gyermekek, mert a
férfiak elhullottak már a csatamezőn s a Hargita viszhangjai egy
rémkiáltást tanultak meg zengeni:</p>
<p>– Jön a tatár!</p>
<p>A tatárok! Félördögök, félemberek, vastag, szegletes fejeik,
lapos orruk, kiálló csontos pofáik, kegyetlen, villogó, apró fekete
szemeik, széles szájuk, szétálló hegyes fogakkal; bajuszuk,
szakálluk, mint a hiuz sertéi; apró, kifáradhatlan lovaik keresztül
hágnak a legmeredekebb bérczeken, átúsztatnak a megáradt folyón, ha
erdőt találnak maguk előtt, azt levágják s mennek odább; ha
találnak hadsereget, levágják, mennek odább; ha van előttük
kerített város, betemetik árkait halottal, földdel egyenlővé
teszik, mennek odább. Meg nem állítja őket semmi, sem a férfiak
kardja, sem az asszonyok könye. A hol boldog nemzetek éltek, oly
simára tapodják az egész országot, a milyen volt a teremtés
harmadik napján.</p>
<p>Hová fussunk? merre fussunk? Ellentállani ki volna erős? Kard
nem fogja, nyil nem járja ezt a pokolbeli népet. Meg nem
birkózhatik velök, a ki anyától született.</p>
<p>Egyet gondola Ugron Ábrahám, Udvarhelyben a legvénebb férfi,
első papja a székelyföldnek, azon módon őszszakállas, a hogy még a
rhabonbánok voltak, kik csak két emberivadékkal elébb multak el.
Mind karral, mind észszel nagy hatalmú volt a jó pap, sokakat
megtéríte ékesszólásával az igaz hitre, megnyitván előttük a
mennyországot, sokat pedig külde pokolra, levágván éles kardjával,
kik a hit ellenségei voltak.</p>
<p>Most kifőzve jól a tervet, a mely szivében fogamzott, kimene az
erdőre s vágván ottan szép egyenes mogyorófa vesszőket, azokat
megfaragta négyszegletüekre s minden oldalát tele metélte egyenes,
keresztül kasul vágott vonásokkal, <span class="pagenum"><a name=
"Page_150" id="Page_150">-150-</a></span> mintha volnának azok a
nyomtatók és cséplők rovásai.</p>
<p>Ezek az egyszerü vonalak voltak a régi magyarok betüi, mielőtt a
latin betüket megismerték, még azon időkben a székely irástudók
ilyformán közlötték egymással izeneteiket, felvésvén azokat
mogyorófa vesszőkre, és papirosnak, tintának még akkor hire sem
volt köztük.</p>
<p>E vesszőket pedig elküldözé szerte a falvakban levő papokhoz, a
melyekből azok a következő dolgot érték meg:</p>
<p>Mindnyájan, kik csak élő emberek találkoznak a környékben,
kerekedjenek fel minden marháikkal egyetemben s a mit birnak
gabonában, azt hozzák el magukkal a nagy-máli barlangba, ott a hogy
férnek, rejtsék el magukat az ellenség dühe elől, s várják el Isten
hirével, míg a veszedelem keresztülfut fejük felett.</p>
<p>Ő maga pedig hat bátor ifju legényt maga mellé vevén, fáklyákkal
neki indult a földalatti üreget szemügyre veendő, ha vajjon elfér-e
benne annyi tenger nép?</p>
<p>A kik meghallák szándékát, fejet csóváltak rajta, a barlang
szádában jártak néha kiváncsi pásztorok s ismerék annak
terjedelmét: nem fér el abban csak egy falu népe sem.</p>
<p>Ugron bizott az Istenben s e gondolatot tőle jöttnek hivé.</p>
<hr class="tb" />
<p>A kis törpék a nagy barlang teremében vigan voltak. Kezeikkel
összefogózva nagy karéjt csináltak, körül tánczolva egy, a középre
tett emberkoponyát, melyet valahonnan a temetőből loptak ide.</p>
<p>Olykor megálltak a tánczban, feltartott orral szaglászva a
barlang száján beható szellő után, mintha tetszenék nekik a
halálszag, melyet az magával hozott.</p>
<p>Rútak voltak egytől egyig; nagyon jól tevé a természet, hogy a
sötétséget rendelé nekik lakhelyül, mert ha kijárnának a világba,
terhes asszonyok képzelődése csodaszülöttekkel népesítené meg a
földet. Karjaik hosszabbak <span class="pagenum"><a name="Page_151"
id="Page_151">-151-</a></span> mint az embereké, csaknem térden
alul érnek, fejeiken haj helyett csak apró sűrű moha van, melyből a
férfikor idején hosszú fekete serték nőnek ki egyenesen felfelé, a
vénségben aztán megőszülnek s mint egy fehér erdő állnak fejeiken,
szájaik vége felfelé van huzva s füleik hegyesek mint a mókusé.
Beszédjök nincs, de kezeik sebes járása gyorsabban beszél, mint a
nyelv.</p>
<p>Egy nagy fekete kövön ül az egyik vezér, a mindenikre vigyázó.
Arcza sokkal szelidebb mint a többieké, van benne sok emberi vonás,
csak szüntelen figyelő hegyes fülei mozgása teszi azt különössé, s
a mi által kiválik társaitól, az egy czinoberpiros hajcsomó, mely
feje tetejéből kinőtt, hasonló a caraibok fejdiszéhez; vagy mintha
piros spanyol szakállt viselne ott, hegyével felfelé. Szemei nem
oly fájó rózsaszinűek, mint a többieké, de ha a sötétség felé néz
velök, zöldes fényben világítanak, mint a vadállaté, kezében vékony
pálczát tart, melyre koronáskigyó bőre van húzva.</p>
<p>Egyszerre hármas süvöltés hallik a barlang távol oduiból s
minden lyukon, minden hasadékon százankint ugrálnak, bukfenczeznek
elő az apró, három láb magas alakok, a nők beraggatták testeiket
gyapjuval és madártollal, arczaik sokkal halaványabbak s fejükön
puha kondor szőr nőtt, melybe kagylók vannak dugva. A vének hófehér
haja hárssal van összeszorítva. Végre jő maga a fővezér, széles,
keménycsontú alak, hosszú, mereven álló fülekkel. Egész feje le a
szemöldökig sűrűn be van nőve haragos vörös arasznyi sörtével, mely
szerteszét áll rajta; kifordult ajkai, vérpiros szemei dühödt
tekintetet adnak arczának; hónaljától csipőjéig és a lábszárai
végig kék pikkelyes kigyóbőrökkel vannak betekerve, tömpe orra
kétfelé van hasítva; kezében egy emberi karcsontot emel, mely
pálczául szolgál neki.</p>
<p>A mint odvából kiugrott, nekirohant a fekete kövön ülő vezérnek
s bár az elveté pálczáját, mérgesen belé harapott s a karcsonttal
nyakszirten üté. <span class="pagenum"><a name="Page_152" id=
"Page_152">-152-</a></span></p>
<p>Az nyögve, szűkölve borult lábaihoz. A szörnyfejedelem ráhágott
nyakára s onnan lépett fel a fekete kőre, s miután leült, lábait
nyaka közé szedte, úgy, hogy a két térde közé téve könyökeit,
tenyerébe támasztá fejét.</p>
<p>Az utóbb érkezők vad marakodás közt üldözék el a korábbiakat.
Azok sikoltozva bujtak el lyukaikba s átengedék a később jötteknek
a tért.</p>
<p>Tehát az alvilági lények között is van pártszellem és
meghasonlás.</p>
<p>Az utóbb jöttek táncza vad, szilaj szökésekből állt, a milyen
szokott lenni a vadállatok boszorkánytáncza, melyre szilaj jó kedv,
vagy bőszülten keringő vér ingerli őket, hogy a falakra fel és le
ugráljanak sikoltozva, agyarkodva. A törpe-király felállt a kövön s
hajtotta őket maga körül, mintha egy roppant szérün nyomtatna apró
gnómokkal.</p>
<p>Fejük felett ezernyi ezer denevér csüggött le a falról, egy
tömegbe kapaszkodva, mint egy óriási méhraj, vagy mint egy függő
szőlőfürt.</p>
<p>Egyszerre fáklyavilág támad a bejárás előtt. A gnómok veszett,
bősz ordítása betölti a barlangot, azután elnémul minden; a belépő
emberek nem vehetik észre, hová tünt el a földlakó csoport, mert
vezérük, a mint a belépőket észre vette, a karcsontot felhajítá a
csoportban függő denevérek közé s azok szétbomolva, mint szakadó
felhő omlának most alá a bejövők fáklyáira, ruháikba, hajzatukba
kapaszkodva apró éles körmeikkel, fogaikkal.</p>
<p>A belépő férfiaknak gonosz tusát kell víni ez undok állatok
ezreivel, melyek süvöltve rajongák őket körül, s utóbb is
kénytelenek ez ádáz vijjongás elől visszavonulni.</p>
<p>De Ugron Ábrahám nem az az ember, a ki meg hagyja magát zavarni.
A szikla-odukban vad sólymok tanyáznak, embereit felküldi értök,
hogy hozzák el a fiatalokat fészkeikből, s ekként mintegy tizet
összeszedve, ismét visszamennek a barlangba.</p>
<p>Itt eleresztenek egy sólymot, s a rajzó denevérsereg
<span class="pagenum"><a name="Page_153" id=
"Page_153">-153-</a></span> egyszerre ijedten tapad vissza a
falhoz, s lassankint a nyilások közé elbuvik.</p>
<p>Most módjukban van körültekinthetni. A nagy templomszerű üreg
körül fekete falakat mutat, itt-ott sötét, keskeny nyilások
látszanak, melyekben a fürkészők ragyogó drágaköveket s fénylő
igaz-gyöngysorokat vélnek látni, s csak ha oda lépnek, látják, hogy
semmi sincs ott. A leskelődő gnómok szemei és fogai voltak
azok.</p>
<p>– Nem férünk el itten, mondának a jó emberek Ugron Ábrahámhoz;
de a tisztes öreg csak arra figyelt, melyik hasadékban bujnak el a
denevérek a repkedő sólyom elől.</p>
<p>A hova azok menekültek, ott nagy és tág üregnek kell lennie.
Roppant vastag kődarab feküdt az útban, a férfiak vasrudakkal neki
álltak, elmozdíták, elhengeríték, a kő kigördült a terem közepére,
még utána is soká morgott az egész föld, mintha csupa üres volna
alul.</p>
<p>A kutatók előtt sötét üreg tátongott. Ki merne abba elől
belépni? ki tudja, mi van ott belül? sirás, zokogás hangjai
rémlenek át a hallgatáson. Ne féljetek, nincs ott semmi, csak a
hímdenevérek nyivása hallszik, s csepegőkő peng a megnövesztett
sziklán.</p>
<p>Öreg Ugron Ábrahám maga vevé kezébe a fáklyát s kardját kihúzván
merészen belépett az ismeretlen üregbe, melyben addig emberlábnyom
nem látszott meg s elkiáltá magát erős, bizó hangon:</p>
<p>– A kik vagytok e földalatti üregek lakói, bár jó avagy gonosz
lelkek, az egy élő Istennek nevében felszólítlak titeket, hogy
adjátok át nekünk e boltozatokat, hogy elfoglalván azokat, Istent
dicsőíthessük tovább is, kinek neve légyen áldott a föld alatt,
miként a föld felett.</p>
<p>Erős szavai zúgva hangzottak el a földalatti üregekben, nem
hallatszék semmi válasz, csupán mintha patkányok vernék össze
fogaikat félelem és düh miatt.</p>
<p>Ezzel egy nagy követ a másik kőre emelvén, monda Ugron
Ábrahám:</p>
<p>– Ez lészen itt az oltár. <span class="pagenum"><a name=
"Page_154" id="Page_154">-154-</a></span></p>
<p>Tovább egy roppant kőtömeg állt, melyre hátulról fel lehete
hágni; ez fog lenni a kathedra.</p>
<p>Ez üregből nyilt ismét egy másik, onnan harmadik, negyedik,
egész tizenöt számig mind nagy, tágas, boltozatos üregek. Ugron
mindegyik teremben hátra hagyott egy fáklyavivőt, hogy ekként ismét
visszataláljanak az üregből; az utolsónál már egyedül maradt.
Elfoglalá valamennyit az üldözött nép nevében, meghatározván, hol
fognak a nők, hol az ifjak hálni, hol fog tartatni az eleség, hol
lesz a sütőkemencze, annak magas kéménye volt egész fel a
napvilágig; a hordók számára magas száraz helyek, a hol az ivóvíz
álljon, s ez meglevén, kirendelé az összegyűlt népet, hogy
egyengessék el, homokkal meghordván a barlang talapját; lassankint
begyülekezett a nép a környékből mind a völgybe, a nőket és
gyermekeket mind elrejték a barlangba s azzal annak szádát annyira
elfalazák, hogy csak egy kis ajtónyilás maradt rajta, s imitt-amott
czélszerű lőrések.</p>
<p>A férfiak helyet foglaltak a hegy alatt a víz tövében, hol egy
kiálló szirthomlok nagy tágas padmalyt képez, melyet maig is Ugron
üregének hínak, a vizen túl volt egy sziklákkal bekerített hely,
oda hordták a harczi lovakat, azt maig is lovak csűrének
hívják.</p>
<p>Gabonát hordtak össze annyit, mennyi hetekig elég lehetett a
menekvő népnek, az idő alatt reménylék, hogy elvonul az ellenség
dühe s majd ismét előjöhetnek.</p>
<p>Ez meglevén, elrontának minden utat, mely a Nagy-Mál felé vezet,
elzárták roppant kövekkel a völgyeket, az erdők fáit félig
bevagdalák, hogy majd ha elleneik utánok jőnek, egyszerre fejükre
rontsák.</p>
<p>Nem sok kincse volt a székelynek, a mit a tatártól féltsen.
Arany, ezüst nem szokott ő nála nagy feleslegben lenni, de volt
mégis olyan kincse, a miért méltó volt, hogy az öregek esze és az
ifjak karja feszüljön: a szép hölgyek, a szép leányok.</p>
<p>Annyi szép hölgy között legszebb volt Ugron Ábrahám <span class=
"pagenum"><a name="Page_155" id="Page_155">-155-</a></span> leánya,
Zolna, de annnyi derék bajnok közől az ő veje is volt a
legvitézebb: Csala vezér.</p>
<p>Az a magas kőszál ottan, mely mint meredek szálfa áll ki a
szakadékos hegyoldalból, Csala tornyának hivatik most, úgy látszik,
mintha egy másikra volna dülve s arra támaszkodnék.</p>
<p>Csak épen annyi idejük volt a székelyeknek, hogy elrejthették
magukat, midőn az estenkint köröskörül vereslő ég hirdeté, hogy itt
az ellen, a felgyujtott falvak lángja vereslik ott szerte az
égen.</p>
<p>Jő Kuli khán nagy csapattal, mikor az elejét megindítja, nincs
az a hegy, a melyről belássa a végit.</p>
<p>Felkutat a vérszomju had minden bokrot, minden erdőt s a hány
szálfa van egy erdőn, mindenik alá jut egy tatár; bár az ágaira
jutna! óhajtja magában a székely.</p>
<p>Még a föld alól is előkeresik az embert, s nem hagynak békében
senkit még a mocsárok közepén sem, onnan is előhúzzák, s midőn
valamely várost kipusztítottak, halkan, csendesen odább mennek és
éjszaka véletlenül visszatérnek ismét, ha nem jött-e valaki elő az
életben maradottak közül?</p>
<p>A hogy megesküvének a teheráni koponyapyramid előtt, mely
kétszázezer fogoly hindu levágott fejéből rakatott, nem hagyni
saját fajukon kívül élő lényt a földön, híven teljesíték
fogadásukat: nem kimélték meg a csecsemőt sem.</p>
<p>Mily nagy lőn tehát Kuli khán dühe, midőn megérkezvén Csikba,
ottan nemcsak hogy embert nem talált, a kit meggyilkoljon, de még
csak enni valót sem, melylyel seregét tarthassa. A bölcs székely
népek mindent félre takarítottak előle szépen.</p>
<p>Rajta, hajtóvadászatra az egész ország ellen! Százezer ember
indult neki az erdőknek, felhányva minden zeget-zugot, a hová
valaki elbújhatott vala, még az odvas fákat is megkopogatták, ha
nem rejtőznek-e bennök? s el nem tudák gondolni, ég nyelte, föld
nyelte-e el az egész csiki népet, hogy még nyomukra sem akadni?
<span class="pagenum"><a name="Page_156" id=
"Page_156">-156-</a></span></p>
<p>Nem is találták volna őket meg soha, ha egy oláh gazdag jutalom
fejében el nem árulta volna rejtekhelyüket; de meg is jutalmazá őt
Khuli khán tatár fejedelmi módon, elég volt az neki holtig: tele
tölteté olvasztott szurokkal a nyavalyást.</p>
<p>Másnap meghallák a nagymáli rejtőzők a tatárcsorda harczi
ordítását, mely a hegyeket ellepé.</p>
<p>A székelyek hagyták őket közelebb jönni.</p>
<p>Mikor aztán oda jutottak, a hol az erdők be voltak vágva,
megdönték a szélső fákat, azok ráhullottak szomszédjaikra, egy
percz alatt irtóztató ropogás támadt, az erdő összeomlott,
eltemetve Kuli khánnak ezer meg ezer emberét.</p>
<p>Kuli khán még embert sem látott, máris csatát vesztett. Több
elhullott ötezernél a kutyafejű hősökből, kiket a szálfák ott
nyomtak. Haragjában azt a pokoli dolgot mívelte, hogy köröskörül
tizenkét oldalról meggyujtatá az erdőket s tán meztelenre égette
volna a bérczeket, ha Isten meg nem hiusítja akaratját, oly esőt
támasztva rögtön, mely eloltá a tüzeket s nedvessé tett minden
lombot, hogy a tűz nem kapott bele a nagymál-hegyi erdőbe, csupán a
körülfekvő bérczeket tarolta puszta kopárra.</p>
<p>Tizenkét napig látták a barlangba menekült népek az irtóztató
lángokat, mint egy áradó tengert mindig közelebb-közelebb jönni, az
erdő minden vadai rémülettel összefutottak seregestül, mint egy
szigetbe, a közbeszorult Hargitára s félve simultak az emberek
lábaihoz; a menekvők rettegve várták a végitéletet, de Ugron
Ábrahám biztatá őket, hogy egyfelől a Vargyas vize, másfelől az
Erős bérczei gátat vetnek a terjedő tűznek, s ez idő alatt a
férfiakkal lenyilaztatá az odafutó vadakat s húsaikat felfüstölve
elrakatta a mély földalatti szellős üregekbe.</p>
<p>Végre elcsillapult az égés, körül a szép zöld hegyek szép
rózsaszinűeknek látszottak a hamvadó parázstól, azután tisztes
szürkéknek, a hogy hamuvá lett a zsarátnak, végre sötétek, feketék
lettek, midőn a legelső vihar <span class="pagenum"><a name=
"Page_157" id="Page_157">-157-</a></span> felkavarta a nyugvó
szürke hamvakat s kimeredtek a fekete törzsökök. Mintha egy nagy
gyász szemfödél lett volna végig húzva a tájon, melynek kellő
közepében zöld szigetként emelkedett az óriási Hargita.</p>
<p>Nem sokára a kopárfekete tájon látni lehete a tóduló
tatárcsordák tömegeit. Minden oldalról meglepék a Hargitát s
körülfogták a Nagy-Mál bérczet.</p>
<p>A tatárok az Erős hegyről, a székelyek a Nagy-Málról lövöldöztek
át egymáshoz nyilakkal; a nyilvesszőkre mindenféle mondások voltak
faragva, melyekben egymással kihivásaikat, fenekedéseiket és
szitkaikat közölgették.</p>
<p>Megjelent a tulsó ormon s átlőtte nyilát Kuli khán.</p>
<p>Sok bolond betü volt ráfaragva.</p>
<p>– Gyertek által jó székelyek, és haljatok meg szépen egyszer,
különben meghaltok kétszer.</p>
<p>Ugron Ábrahám visszalőtt. Nyilára ez volt faragva:</p>
<p>– Élünk sülttel, főttel, föld alatt, fa tetejében, mi
az?<a name="FNanchor_7" id="FNanchor_7"></a><a href="#Footnote_7"
class="fnanchor">7)</a></p>
<p>Ismét a tatár lőtt. Ez volt a vesszőre irva:</p>
<p>– Megéheztek, megszomjaztok, majd kijöttök.</p>
<p>A székely vesszője átröpült:</p>
<p>– Kenyerünk a földben, vizünk az égben, húsunk az erdőben,
várhattok itten.</p>
<p>Újra lőtt a tatár:</p>
<p>– Égett fa kizöldül, puszta erdő felidül, mi még akkor is itt
leszünk.</p>
<p>S hogy fenyegetését hatályosabbá tegye, szemben a Nagy-Mállal, a
honnan a székelyek épen ráláthattak, sok követ hordatott össze s
egy nagy kápolnát építtetett ott, bele állítva az ősi bálványt,
annak bizonyságául, hogy ott állandó lakása leend a tatárnemzetnek,
mert kőépület a tatároknál csupán a bálvány számára épül, a nők
bőrsátrak alatt alusznak, a férfiak lovaik hátán. <span class=
"pagenum"><a name="Page_158" id="Page_158">-158-</a></span></p>
<p>A székelyek meg voltak szállva. Körül negyvenezer tatár,
vérszomjú, irgalmatlan had, a Nagy-Málban négy-ötezer
kenyérfogyasztó nép, kikből alig megy ezerre a fegyverfogó
férfi.</p>
<p>– Hová leszünk? zúgott a nép, ha kenyerünk, húsunk elfogy.
Egymást kell végre megennünk. Jobb lenne a gyermekeket a
kősziklához paskolni, a szűzeket, asszonyokat megöldösni, fák
tövébe eltemetni, a véneknek leugrálni a szikláról, a férfiak
rontanának azután az ellenségre s hullanának el viadal közt, kivont
fegyverrel kezükben, ha úgy sem segít az Isten.</p>
<p>De megfeddé a búsulókat Ugron.</p>
<p>– Bolond valóban, a ki Istennek tanácsot akar adni. Jő tanács az
égből, csak bízni kell benne. Ha a székelyek elesége fogy, biz a
tatáré sem nő a kősziklákból. Itt kevés a kenyér hosszú időre, de
kitart a makk, a szükségben az is eleség, víz van elég, és a víz
tele pisztránggal, majd kövér gombák nőnek fel az erdőn Isten
parancsolatjára, melyek hetekig eltartják élettel a népet; a
behajtott marhák tejet, vajat, sajtot adnak s kövér legelőjük van a
hegy tetején s a vizi szigetek közt; míg azok oda át mit esznek,
mit isznak, ha Isten elzárja előlük a földet és eget? A föld
korommal van fedve, ott évekig még csak fű sem terem, a tatár ugyan
megél a nyers húsból és a lótejből is, de hogy vadat fogjon, tíz
mérföldnyire kell neki menni, s lovát nincs hol legeltesse a
leégett mezőn. Aztán majd eljön a székelyföldi gonosz szellem, a
hideg mérges északi szél, a kegyetlen Nemere, mely a mint
beszabadul a gyergyói havasok nyilásán, nyár derekán öles hóval
borít el erdőt, mezőt, s ha el nem múlik három nap alatt, úgy
betemet hóval egész városokat, hogy a lakosok a kéményen járnak
házaikba s a toronyablakon a templomba. Mibe kerül az Urnak
elszabadítani lánczairól ezt a mérges szellemet; s akkor a tatár
mind rakásra fagy, mert a közelben fája sincs, a mivel
fűtközzék.</p>
<p>Ekként megnyugtatá a kétségbeesőket, s azok türelemmel
<span class="pagenum"><a name="Page_159" id=
"Page_159">-159-</a></span> megadák magukat sorsukba, kiki
elvállalta a rábizott munkát.</p>
<p>Csala vezér a férfiak élén elállta a védendő sziklatorkokat, az
asszonyok a bárányok gyapját szőtték, fonták öltözetnek, egész
halmaz sajtokat készítettek s azokat elrakták az üregekbe a többi
étkek közé, egész kamarák telvén meg hússal, gabonával és
sajttal.</p>
<p>Egyszer, midőn Ugron Ábrahám vizsgálná az éléskamrát, ha az
eltett eleség nem romlik-e? nagy borzalommal tapasztalá, hogy
hátul, hova alig lehetne embernek beférni, egész üregek vannak ásva
a gabonában s más élelemben; valaki meglopta azokat! De ki? Ember
nem férhet be oda, minő más állat lakik itt?</p>
<p>Senkinek sem szólt egy szót is, nehogy elrémítse a népet, hanem
rögtön asszony őröket állíta a kamrába, kik vigyázzanak minden
zörejre és be ne bocsássanak senkit; a férfiaknak az ellenség előtt
volt dolguk.</p>
<p>Másnap mind a két asszony halva találtatott az üregben,
összezsugorodva feküdtek ott, mintha iszonyú kínok közt multak
volna ki, és senki sem tudta, mi ölte meg őket?</p>
<p>Harmadnap újra két asszony állt őrt és mind a kettő halállal
vált meg a helyétől. És az eleség még jobban el volt fogyva.</p>
<p>Negyednapra újra áldozatul esett mindkét őrálló nő.</p>
<p>Ötödnap aztán senki sem merte többé felvállalni e hivatalt.</p>
<p>Ekkor felajánlá magát Ugron Ábrahám egyetlen szép leánya, Zolna,
hogy ő majd vigyázni fog az élelmi tárban, s megtudva apjától a
titkot, hogy oda rejtett tolvajok járnak, elkérte Csala éles
kardját és lámpáját s vizes korsóját magához véve, bement a
veszélyes üregbe s ott elébb térden állva imádkozott, azután fogá a
meztelen kardot kezébe s hátát a falnak vetve, egyenesen azon
helyre nézett, hol az élelmi szerekben a hiány támadott és várta a
tolvajokat; apja künn imádkozott az Istenhez, hogy leánya
<span class="pagenum"><a name="Page_160" id=
"Page_160">-160-</a></span> élve térjen vissza, de még sem hívá ki
őt s a leány nem bocsátá őt magával.</p>
<p class="center">* * *</p>
<p>A kis földalatti lények közt nagy zenebona volt ezalatt.</p>
<p>Azon folyt a tanakodás, hogy a két egymást pusztító nép közül
melyiknek fogják inkább pártját, melyiknek segítsenek pusztítani,
melyik oltalmára egyesüljenek?</p>
<p>Az egész törpe faj két pártra volt szakadva, az egyik vezére
volt Mirák, a szelid képű főnök, azzal a karminpiros üstökkel, a
másiké volt Alamák, a lánghajú zömök szörny.</p>
<p>Az elsők azt akarták, hogy a székelyeknek kell pártját fogni, a
kik velök egy üregben laknak, az utóbbiak pedig abban erősködtek,
hogy épen azért kell őket minden módon megrontani, minek tolakodtak
az ő puszta országukba; a vitából nagy marakodás lett, mely a
Mirák-pártiak teljes legyőzetésével végződött; Alamák aludni
parancsolá őket és maga hozzákezdett a munkához.</p>
<p>Mert olyan csodás rende volt közöttük a természetnek, hogy az
egész faj egyik része holdujságtól holdtöltéig aludt, mint a kő oly
mereven, mialatt a másik ébren volt, s a mint amazok ébredtek,
akkor meg ezek mentek aludni holdfogytáig. Alig volt nehány óra,
melyben együtt voltak mindkét félről, ez idő volt fenhagyva a
szeretet és gyűlölet munkáinak.</p>
<p>A míg tehát Mirák aludt, Alamák és törpéi kiszaglászták az
üreget, melybe a székelyek élelmi szerei voltak rejtve, s az apró
szűk nyilásokon elkezdték azt széthordani; mire Ugron észrevette,
már látható volt a fogyás.</p>
<p>Ekkor jöttek az asszonyok őrt állani. A kis törpék látva a
fáklyavilágnál virrasztó emberalakokat, felülről a kőhasadékokból
mérges nedveket hullattak azoknak ivó korsajába, s a mint azok
egyszer megszomjaztak, a halált ivák maguknak, s nem mondák el
senkinek, kik járnak ott az üregben. <span class="pagenum"><a name=
"Page_161" id="Page_161">-161-</a></span></p>
<p>Annyi áldozat után végre a szép Zolna volt oly erős szívvel,
hogy vigyázni leszállt az üregbe. Épen ekkor tölt meg a hold, s
Alamák és emberei lehuzódtak a mély hallgató üregekbe, előbocsátva
testvéreiket, kik Mirák vezetése alatt felkeresék az élelmi tár
üregét.</p>
<p class="center">*</p>
<p>A vigyázó leányka egy kutyát és egy kakast vitt magával a
barlangba, hogy ha ő eltalálna is aludni, e két vigyázó állat
lármája fölébreszsze, ha valami nesz történik. A kutya lefeküdt a
földre, a kakas felült egy magas kőre, a leány fogta a kardot.</p>
<p>Egyszer elkezd a leány valami melegséget érezni lábain, mintha
alulról jövő gőzök emelkednének mindig feljebb, feljebb, testét
valami kéjes csiklandó zsibongás kezdte elállni, mely később szíve
verését lankasztá el s karjait erőtleníté. Majd az álmot érzé
szempilláira nehezülni. Szólni, kiáltani akart, de nyelve kötve
volt, kezét akarta megmozdítani, de nem birta többé, még látott,
hallott, érzett és tudta, hogy el fog aludni és soha sem felébredni
többet. A kutya mozdulatlan feküdt lábainál, ő is mellé rogyott
ellankadtan.</p>
<p>A gonosz törpék ott a föld alatt ama kénköves szeszt, minővel a
torjai barlang tele van, földalatti nyilásokon idáig vezették, s
rábocsátva az őrizőkre, azzal fojtották meg őket.</p>
<p>A kénköves szesz nehezebb, mint az éltető lég, azért a föld
szinén marad, s később beiszsza azt a föld, azért nem találták a
reggel bejövő férfiak semmi nyomát a halálnak.</p>
<p>A mint a leányka szédülten lerogyott, egyszerre minden lyukból,
minden kő alól fürgencz apró alakok ugráltak elő, a kárörvendő
törpék, kik az őrizetlen maradt eleséget lopni jöttek, s
innen-onnan kukucskálva lesték régen, mikor fog a vigyázó
összeroskadni.</p>
<p>A mint azonban mindenünnen eléjöttek, a magasban <span class=
"pagenum"><a name="Page_162" id="Page_162">-162-</a></span> ülő
kakas elkezd hangosan kukorikolni; mert ezt nem ölte meg a nehéz
lég, ülvén odafenn a magasban.</p>
<p>A törpék meghallva e harczias kiáltást s megpillantván a vitéz
állatot, mely veres sisakos taréjával, hosszú veres
hús-szakállával, s lovagias sarkantyúival és felálló kardforma
tollaival a farkán, szárnyait összeverve, hadat izenni látszott az
egész törpe világnak, utczu nem vették tréfára a dolgot, hanem
szaladtak szerte-széllyel, ki merre látott, egyedül maradt a
vezérük, a kis karmazsin-üstökű törpe azzal az emberforma arczczal.
Ez megállott a kakas előtt bátran és szembe is szállt volna azzal,
készen levén azon esetben, ha félelmes ellensége által
megtámadtatik, hősileg megküzdeni vele. De a kakas beérte azzal,
hogy még kettőt kukorított s a törpék királya büszkén lépdelte
végig a megnyert csatamezőt.</p>
<p>Hát a mint odaért, a hol az alélt leányka feküdt a földön, csak
elállt a bámulattól, piros szemei ragyogtak, mint a fénylő rubint;
soha sem látott ő ily szépséget, ilyen arczot, ilyen keblet!</p>
<p>Nem ő érzett először a törpe faj közül édes fájdalmakat sima
képű fehér hölgy láttára. Egyszer epret szedő székely asszony
csecsemőjét kosárba téve fára akasztotta, s míg ő odajárt málnát,
szamóczát gyűjteni, a kis törpék odajöttek, megnézték a gyermeket,
ellopták, elvitték magukkal, felnövelték a barlangban, ott a
napvilágtalan helyeken az is oly törpe maradt, mint ők, a törpe
király azután elvette feleségül, tőle született e nagyobbik fia, ez
emberhez hasonló arczczal s e fajától elütő piros üstökkel
homlokán. Az emberi alakot egyszer kicsalta a napfény az erdőre,
ott vadászó székelyek elfogták, bevitték Homorod-Almásra, a pap
gondviselése alá vette, embernek, kereszténynek nevelé, megtanítá
világi ismeretekre; hanem a nőben azután is megmaradt ez a vágy az
erdőkön, barlangokban bolyongás után, gyakran elszökött a
Nagy-Málba s együtt mulatott a kis törpékkel, ráismert kis fiára, s
megtanítá őt betüket faragni, minőkkel a székelyek <span class=
"pagenum"><a name="Page_163" id="Page_163">-163-</a></span> éltek.
Később elhalt a nő, a törpe király a maga nemzetéből házasodott
újra, s attól születék a másik torzonborz fiú, sokkal dühösebb,
sokkal vadabb, mint az öregebbik, bár ezt okosabbá és idegesebbé
tette az emberi vérvegyület.</p>
<p>A kis gnómkirály elbámulva és remegve állt a tündérszép hölgy
előtt, a mennyivel szebb volt földi édes anyja a földalatti nőknél,
annyival szebb volt ez még édes anyjánál is. S ez meghaljon?
Letegyék őt is a rút, sötét földbe? Szép keblén járjanak keresztül
azok az undok földalatti állatok, melyek a troglodythok éjszakáját
osztják, s miket csak a sírásó kapája vet fel olykor a napfényre?
Ne haljon meg. És e szép deli székely fiak, ezek a jámbor munkás
emberek, kik szántanak, vetnek, abból élnek s nem hajtják az
erdőket, mint a vad tatár, hogy a futó vadak vérét, húsát egyék,
ezek se haljanak meg. Legyen az ő ügyük nyertes.</p>
<p>Vevé Mirák a görbe kést, mely a szép leány kis piros saruja
mellé volt dugva, és a rovásokról, mik a gabonagarmadákba voltak
dugva, lefaragva a jegyeket, más betüket vágott azokra, minőkre
anyja a földi leány tanítá meg, s azután e rovásokat oda tevé a
leány ölébe.</p>
<p>Társai azalatt hordták híven a gabonát, eleséget szerte-széllyel
a lyukakon, s nem tudták, nem is törődtek vele, hogy vezérük mit
faragcsál.</p>
<p>Egy újabb hangos kakasszó ismét szétriasztá őket. Ekkor Mirák
odahajolt a hölgyre, száját annak ajkára tevé s egy hosszú
lélekzetvétellel kiszívá a mérges levegőt, mely a leány keblét
elülte. A gnomnak nem ártott már az, ő szokva volt e légkörhöz.</p>
<p>Azzal ő is eltünt a kőhasadékok között.</p>
<p>Zolna felnyitá szemeit; mint ki kisértetnyomásos álomból ébred
föl, érzé, hogy a megakadt vér e perczben kezd szivében lüktetni és
nem tudá, hogy mit álmodott.</p>
<p>Széttekinte: a kutya ott feküdt holtan lábainál és ő magasabban
volt fektetve, mint hova önkényt leült, az <span class=
"pagenum"><a name="Page_164" id="Page_164">-164-</a></span> élelem
ismét meglopva s a rovások mind az ölébe rakva. Ki járt itt?</p>
<p>Közelebbről nézé a rovásokat s ime azokra irás volt vésve; az
egyik vesszőn:</p>
<p>«Napvilági tündér! Körülötted idegen világ él, mely a föld alatt
lakik. Mi vagyunk azok, a törpék. Ők gyűlölik a szép emberfajt,
mert olyan szép, én szeretem, mert olyan szép. Te ne halj meg, légy
soká szép.»</p>
<p>A másikon:</p>
<p>«Élelmeiteket elhordja a törpe faj messze innen a föld alá,
menjetek a tizenkettedik üregbe: bal kéz felől áll egy nagy kő,
hengerítsétek el onnan, mély aknába juttok, ott van együtt az
orzott kincs, foglaljátok ismét vissza.»</p>
<p>Harmadikon:</p>
<p>«Hogyha vigyázni akartok jövő éjjel, más ne jőjjön, mert az
meghal, jőjj te magad, és soha sem fogsz elveszni, de ne ülj oda,
hol az eb fekszik, ülj oda, hova a kakas veszi magát: az eb
oktalan, a kakas bölcs állat.»</p>
<p>Zolna bámulva olvasá a rovásokat, s vivé rögtön Ugron
Ábrahámhoz. Az öreg megérté a dolgot, s maga mellé véve Csala
vezért, megemelék a követ a tizenkettedik üregben, s ime ott
látszék a mély, soha nem bolygatott üreg, melynek sötét
torkolatából mintha szikrázó kövek villognának fel a
fáklyafénynél.</p>
<p>A leány hozá a fáklyát, az ifju hozá a kardot, az öreg keresztet
tartott. A fáklyát a sötét ellen, a kardot az élők ellen, a
keresztet a rém ellen.</p>
<p>Ki szálljon le? volt a kérdés.</p>
<p>Az öreg erős hitű volt, harczolt sokszor rémmel, boszorkánynyal,
de ki tudja, oda alant nem lakik-e erős fenevad, melynek izmos
karral kell hányni ellent? Csala vezér vitéz dalia volt, harczban
megfelelt tíz embernek s kopjával leverte a havasi medvét, de alant
ki tudja, mely világ lakói élnek? fog-e rajtok az éles kard,
járja-e őket a hegyes kopja? <span class="pagenum"><a name=
"Page_165" id="Page_165">-165-</a></span></p>
<p>Csak a leánynak kellett lemenni. Neki szivében is egyenlő erő
volt, mint karjában, s ha valakinek kedve tartaná a sírokból
előjönni, hogy őt megrémítse, bizonyára még egyszer vissszaküldené
azt oda, hogy nem kivánna többet feltámadni.</p>
<p>Istennek ajánlá magát, derekát körülövedzé a hevederrel, s
kezébe véve kardot és fáklyát, lebocsátkozék az üregbe. Ugron
Ábrahám imádkozva térdepelt ott. Csala vezér lassan ereszté a
kötelet.</p>
<p>Fél óráig járt oda alant az üregben a leány, akkor megrántá újra
a kötelet, s a két férfiu felvonta ismét.</p>
<p>Csodákat látott ott alant.</p>
<p>Ama mélységek ott alant szakaszonkint színbuzával, dióval, sóval
vannak megtöltve, s a milyen garmadák vannak rakva gabonából, épen
akkora halmokban áll egymásra hordva arany, ezüst, a Dárius kincsei
azok, miket ezer meg ezer év előtt a futó király ide eldugott, s
miket azóta minden nemzedék hiába keres, s miknek iszonytató
nagysága példabeszéddé vált a nép között, hogy midőn sokat akarnak
mondani, azt mondják: nem volna neki elég a Dárius kincse.</p>
<p>E kincs ide van összehordva a kis troglodythok birtokában, majd
ha elromlanak az emberek, s ők jöhetnek a föld felszinére, kelleni
fog az ő nekik. Oh sok van a föld alatt, a mi támadatra vár; vagy
ha egy szálas erdőt kivágnak, holott nem nőtt azelőtt egyéb mint
sugár tölgy: honnan támad egyszerre elő annak a helyén a sok apró
virág, tövis, bozót? ott leskelődtek azok is régóta a föld alatt, s
várták, hogy a hatalmasabb növényzet kipusztuljon, s ők dughassák
ki a napfényre fejeiket. Majd ha az emberek lassankint
elpusztítottak a földről minden erőt, a vészek elpusztítottak
lassankint minden embert, akkor lesz mulatságos világ; törpe erdők
törpe lakosokkal.</p>
<p>Zolna telemeríté kötényét színaranynyal és kövér buzával, melyet
ott alant szedett fel, hogy kisérőinek megmutassa. <span class=
"pagenum"><a name="Page_166" id="Page_166">-166-</a></span></p>
<p>Ugron Ábrahám megörvende mind a kettőnek. Senkinek sem szólt
felőle semmit, csak egy nagy vasajtót veretett régi pléhekből
össze, azt a nyilásra veré Csala vezér segítségével és az egész
dologról hármukon kívül senki sem tudott meg semmit; csak annyiról
értesült a nép, hogy az üldözöttek számára még a föld alatt is
terem buza, még pedig kifogyhatlan.</p>
<p>Ugyanazon üregen át leszállva, a hegyen keresztül zuhogó
patakhoz lehete jutni, innen mindig friss vizet lehete támasztani a
szomjazók számára, az eddigi bűzhödt esővíz helyett, a mit nagy
sajtárokba szedtek.</p>
<p>Az emberséges Kuli khán ezalatt csak várta, leste, mikor fognak
a székelyek éhségtől elveszni és a közben saját tatárjai pusztultak
nagy mennyiségben. Lovaik lelegelték már a mi körül mező maradt, s
a messze földről hozott széna alig volt elég a vezér utolsó
paripájának, mely egy egész ménesből megmaradt, erdei vadakért a
távol gyergyói hegyeket kellett befuttatni. A jámbor Kuli khán nem
bánta azt, ha fele elhullt is embereinek, a megmaradt fele is
tízszer felülmulá a megszállott székelyek számát, s ha ez a
megmaradt fele gombával élt is, az ő számára elég pisztrángot
halásztak a Vargyas vizéből. Ez volt legkedvesebb eledele. Úgy
megizlelte azt, hogy már csak azért is itt kivánt lakni a székely
földön.</p>
<p>Ezenközben sok ellenkezésük vala a székelyeknek a vad
tatárokkal, hol ezek jöttek elő nagy sivalkodással s hajigáltak az
Erős bérczről nagy köveket és lövöldöztek át nyilakat a Nagy-Mál
tisztásain megjelenő férfiakra, hol meg amazok lopóztak ki a
barlangból s éjszakának idején rajta ütöttek egy-egy folt tatárra,
s mire azok észrevették magukat, felesen levágtak belőlük, s míg a
többiek ellenük zúdultak, már ők ismét túl voltak a Vargyason, benn
a «lovak csürében», s csak úgy mutogatták üldözőiknek pajtásaik
fejeit, melyeket elhoztak magukkal.</p>
<p>Csala vezér egy ilyen alkalommal egymaga tizenkét tatárt vert le
szeges buzogánynyal, s a mint népét a víznek <span class=
"pagenum"><a name="Page_167" id="Page_167">-167-</a></span>
szoríták, csak egy sekélyes hely volt azon, melyen keresztül
lehetett menekülni, egy maga védte emberül egész hátráló csapatait,
végre úgy állt bivalybőr pánczéljában a sok nyíl, mint valamely
töviskes állaton a hegyes tüskék, utoljára maga a murza jött
ellene, ki a tatároknál alvezéri hivatalt viselt, s szidta
messziről Csala vezért ebnek és kutyának; megharagvék erre a vezér
s úgy hajítá meg kopjával a murzát, hogy a mint az védelmül tartá
maga elé a tizenkét bivalybőrből készült paizst, úgy ment a
meglódított gerely keresztül paizson és murzán, s úgy jött ki a
hátán hegyével, hogy ha még a háta mögött is lett volna egy másik
paizs, meg egy másik murza, még azon is keresztül ment volna.</p>
<p>Az üldöző tatárok megijedtek e tréfától, s hátramaradának
szépen. Csala vezér pedig megtért embereivel békében a tágas
Ugron-üregbe, hol őt az asszonyok fogadták nagy diadal-énekléssel,
s megkoszorúzák cserfalombbal.</p>
<p>Im e napnak örömére azt végzé az öreg Ugron, hogy legyen vígság
az egész Nagy-Málon, s hogy a vígság ne legyen hiába, menyegzőt ült
a vezér a szép Zolnával, bátor szittya amazonnal. Fenn a napfényen,
a pázsiton terítének asztalokat, a körüllevő tatárok szeme láttára,
kik éhen, szomjan néztek le rájok a körülfekvő hegyekről és nem
tudtak közeledni sehol; csak úgy folyott szájukból az éhség nedve a
sok sült és főtt láttára, mikkel gazdagon meg volt rakva minden
asztal. Arany pohárból, ezüst tálból ettek, ittak. Ki tudja, honnan
került mind az? Hej hogy fájt a tatár foga inkább az ételre,
italra, mint az aranyra, ezüstre.</p>
<p>A székelyek pedig vígan voltak. Ittak Ugronért, a vőlegényért, a
menyasszonyért, az ellenség füle hallatára, utoljára ittak magáért
Kuli khánért. A kaczaj áthallatszott hozzá, a mint sátorában ült és
ivott savanyú lótejet.</p>
<p>De ott alant a kőrepedések között hallatszott valami nyögés,
fohászkodás az egész lakoma alatt. Valamikor odahajlott Csala vezér
szép menyasszonyához, hogy arczára <span class="pagenum"><a name=
"Page_168" id="Page_168">-168-</a></span> csókot ejtsen, mintha
mindig felsikoltana valami lábaik alatt.</p>
<p>Mirák volt az, a szegény szerelmes gnom, ki ott lenn a
borzlyukakban hallgatózott, leskelődött s feljajdult, ha látta,
mint érinti férfi ajka a szép hajadon orczáját. Meg kell e férfinak
halni.</p>
<p>Másnap Csala vezér beteg volt, nem nyulhatott sem ételhez, sem
italhoz, mindentől úgy undorodott, nem volt neki édes még a
menyasszony csókja sem. Csak a temetőben szeretett volna már
lenni.</p>
<p>A féltékeny Mirák mérges varangyot lopott éjszakai italába, s a
derék lovag úgy elszáradt attól, hogy a kardot többé nem birta
emelni.</p>
<p>Ki vezesse most a népet a csatákon? ki ismeri úgy az ellenség
fortélyait, az erdők menedékeit, mint ő? Kiben bízhatik a sereg? ő
meg nem üli a lovat többé.</p>
<p>– Menj te magad, Ugron Ábrahám! monda a roskatag bajnok. Hágj te
magad kengyelembe, vesd magad lovam hátára, kösd fel éles
pallosomat, kardom kivág minden bajból, lovam kihoz minden vészből.
Én nem megyek több csatába. De felhágok ama magas kőszálra amott az
Erős oldalában, honnan belátni a völgybe, s onnan ha észreveendem,
hogy az ellenség nagy erővel jön reátok, tüzet gyujtok,
meglátjátok.</p>
<p>A vitézek elindultak; jó Ugron Ábrahám vezette őket Csala lován,
Csala kardjával kezében; fenn a beteg hős a szirten kalapjával
mutogatta, merre menjenek, merre ne menjenek, intő kiáltása messze
hangzott el a völgybe.</p>
<p>Míg ő fenn a kőszálon állt, alant a kártékony törpék megásták,
kifurták a szikla alját, s a mint a hős kiáltozott alá, egyszerre
meglódult a sziklatorony, s neki dülve a bérczfalnak, a lovagot
lehajítá messze, száz ölnyi rémes magasból, le az éles kövek közé;
a székely nők és leányok ott lelték meg tetemeit a vízparton
elterülve, arczát a habok locsolták.</p>
<p>Sírtak mindannyian, legjobban sírt a menyasszony, a <span class=
"pagenum"><a name="Page_169" id="Page_169">-169-</a></span> zokogás
hangja közé vegyült Mirák kaczagása a föld alatt. Most már nem
fogja a lovag csókolni a leányt.</p>
<p>Az Ugronnal eltávozott bajnokok meg csak haladtak, ők nem tudták
Csala esetét; megütköztek a tatárokkal, a harczban egyre várták,
mikor gyúl ki az intő tűz a kőszálon? Ezalatt körülfogta őket az
ellen, s a jó székely fiak elhullottak a Nagy-Mál alatt, számra
többen százötvennél. Harczolt soká Ugron Ábrahám, elhozá Csala
pallosát, de nem hozá el Csala öklét, és elesett ő is elvégre, a
paripa haza száguldott, de nem hozta el a rajta űlőt. Csak sokára,
óra mulva jöttek egyenkint haza a székely daliák, fej nélkül
valamennyien, a mint a vízbe hányt tetemeiket lassan hazaszállítá a
barlangon átfolyó hullám, rájuk váró kedveseikhez.</p>
<p>Ott kifogták őket mind a fenmaradt asszonyok, eltemették,
megsiratták és szörnyű átkot esküdtek annak lelkére, testére, ki
őket ily gyászba dönté.</p>
<p>Mennyi árva, mennyi özvegy! De senkinek nem volt annyi gyásza,
mint Zolnának, ki özvegy lett és árva egy napon; s nemcsak apját és
férjét veszíté, hanem két vezérét a népnek!</p>
<p>Most csak a boszún, csak az ártani-tudáson járt elméje. Az
ellenséggel többé verekedni nem lehetett, mert a mi kevesen
megmaradtak jó harczosok, azoknak sem volt vezére. És ő mégis
boszút akart állni föld alatt és föld felett lakó ellenségen.</p>
<p>Nagy kemenczékben, vermekben meszet égetett, oltatott, azután
nagy köveket hordatott oda, hol a Vargyas vize ismét kiszakad a
barlangból, mely alatt keresztülfolyik; ott berakatta a nyilást,
bevakoltak, betömtek minden hasadékot földdel és oltatlan mészszel,
levert faczölöpökkel elzárták a kifolyást, a gátat megerősíték
vesszőköteggel, mohával, úgy, hogy a hegy alatt keresztülfolyó víz
nem jöhetett ki sehol.</p>
<p>A künn tanyázó tatárok csak bámultak egy ideig, mikor látták,
hogy a patak vize elmarad, majd szomorkodni <span class=
"pagenum"><a name="Page_170" id="Page_170">-170-</a></span>
kezdének rajta, mikor rájuk jött a szomjuság s az eddig duzzadó
hullám helyett most csak alig szivárgott egy kis csatornavíz a
száradó mederben, annyi nyelvnek is kevés volt az, nem hogy annyi
toroknak jutott volna, végre egészen kiszáradt a patak medre, s
Kuli khánnak nem volt honnan pisztrángokat fogni többé.</p>
<p>A szomjazó tatároknak nem volt mit tehetni egyéb, mint
felkerülni a Homoród vizéhez s onnan hozni maguknak italt; pedig az
ugyan messze van. Megitták a mocsárvizet, az égett fák odvaiban
meggyűlt esőt, a lónyomok után maradt locsot, megették az égett
tájon felsarjadzó áfonyát, medveszőlőt, zsidócseresznyét,
papsajtot, ördögkenyeret, kigyóhagymát, macskakáposztát s más egyéb
nem embernek való eledeleket, s úgy hullottak tőle rakásra, mint az
őszi légy. A velük jött keselyüknek, hollóknak legalább nem kellett
messze menni.</p>
<p>Az elzárt Vargyas vize pedig ezalatt, nem törhetve ki rendes
folyásán, meggyűlt a Nagy-Mál bércz alatt s a mint sehol sem talált
rést, a hol kiszabadulhasson, megtölté az odvas bércz minden
rejtett üregeit, a hol a föld alatti gnomok aludtak, kiönté őket
biztos lyukaikból s éjjelenkint nagy zsongás-bongás volt hallható a
barlang alatt. Zolna gondolá magában: Fürödtök most czudar rémek.
Haljatok meg, fuljatok meg apámért, férjemért, annyi elhullt jó
székely vitézért.</p>
<p>A troglodythfaj rémülve látta, mint nő óráról órára a víz
földalatti rejtekében, kiűzi őket legbiztosabb rejtekeikből,
beleszivárog oduikba s űzi, szorítja őket mindig feljebb, feljebb.
Kétségbeesve hurczolkodtak mindig a magasb odukba. A víz oda is
utánuk ment, összehordott élelmüket kifoszták már a székelyek, a mi
titkosabb helyekre volt dugva, azt megrontotta a víz; azon kellett
gondolkozniok, hogy a barlangot elhagyják; felkeresték a titkos
átjárásokat, mik a föld alatt elvezetnek, a hol azok megszakadtak,
körmeikkel ásták odább, egész nap ástak, kapartak s egy éjjel,
midőn egy közülök televény földet <span class="pagenum"><a name=
"Page_171" id="Page_171">-171-</a></span> érve, fejét felüté a föld
színére, ime, a hegyen túl fekvő tatár-tábor közepén lelék magukat.
Avas sajtok, szárított hús és hal hevertek ott bőrökkel leterítve
nagy halmazban; a törpék neki estek nagy éhesen s sötét éjjel, míg
valamennyi őrszem aludt, mind elhordták a föld alá, szép csendesen,
nesztelenül; mire a tatárok keresték reggel a messze földről
összehordott eleséget, azt sehol sem, de a mezőben mindenütt
borzhányás forma lyukakat leltek szerteszélylyel, s apró
gyermeklábnyomokat.</p>
<p>A míg a rablott eleségben tartott, addig csendesen meg voltak a
törpék ott a föld alatt, hanem a mint elfogyott az, éjjel ismét
előjöttek. Az éhség vakmerőkké tette őket; odalopóztak az alvó
tatárokhoz, kikeresték tarisznyáikat, a mit találtak benne,
elvitték, ha nem találtak semmit, megették magát a bőrtarisznyát,
lerágták talpáról a sarut, elköltötték hámját, kantárszíjját,
kikezdték ködmenét, bundáját, felfalták süvegét s a tatár mind
aludt mélyen, nem vett észre semmit, csak mikor fölébredt, akkor
csodálkozott el a maga állapotán.</p>
<p>Lassankint aláfurták az egész mezőt a gnómok s olyan vakmerőkké
lettek, hogy a mint egy éjjel Kuli khán fölébredt, ime az ágya
előtt levő szarvasbőr mellett négy undok alakot lát ülni, a mint a
bőrt a négy szegletén fogva szépen eszegetik és rángatják egymás
szájából, az ötödik épen akkor itta ki a mécsből az olajt.</p>
<p>Kuli khán ijedten ugrott föl medvebőréről, mire a kis gnómok
egyszerre eltüntek jobbra-balra. A khán lármájára fáklyákkal
előszaladó őrök azután öt borzlyukat fedeztek fel magában a vezér
sátorában.</p>
<p>E naptól kezdve minden éjjel lándzsás őrök vigyáztak körül a
táborban, hangos kiáltással riogatva a csendben, hogy semmi rém elő
ne merjen jönni.</p>
<p>Harmadnapra a vad éhség kiűzte lyukaikból, menedékeikből a
troglodythokat s az őrt állók nagy rémülve futottak Kuli khánhoz,
hogy a földből egy százezernyi fekete rémcsapat támadt elő, mely a
táboron keresztül huzódik <span class="pagenum"><a name="Page_172"
id="Page_172">-172-</a></span> s az elszörnyedő tatárnép babonás
rémülettel nézte, mint vonul végig a mezőn, a fekete kopár vidéken
egy ismeretlen alakú rémtábor, szemei úgy világítanak az éjben.
Senki sem merte őket bántani. Ez gonosz jel, hivék mindannyian. A
rémek futása eltartott egész hajnalig. Elmentek termékenyebb táj
felé.</p>
<p>Szomjan, éhen ott maradtak a tatárok. Kuli khán serege szörnyen
elpusztult már a megszállásban, a sereg zúgott és sürgeté, hogy
vigye őket az éhhalál országából.</p>
<p>Most egy próbát akart még tenni a khán: levitte embereit a
völgybe, mely a Nagy-Mált körülveszi, hogy így majd megostromolja a
barlangban rekedt népet, ott van étel és ital elég. Zolna meghallá
a hegy tulsó oldalán zajgókat, mint készítenek lábtókat, a miken a
barlang szádához felkapaszkodjanak s a mint ellepék a völgyet,
fenyőgyantával és szurokkal bekenette a faczölöpökből vert gátat,
mely a Vargyas kifolyását elzárta s akkor azt meggyújtatá.</p>
<p>A gát egyre égett szépen, a gyantás tűz fellobogott, egyszerre
elaludt az egész láng, a leégett czölöpöket ketté töré a meggyült
víz iszonyú nyomása s menydörgő rohanással zúdult alá a sokáig
fogva tartott ár a völgybe. Futott, a ki még futhatott, de a kit
ott lepett a vízroham a mély völgyben, soha sem lovagolt még olyan
sebesen az a tatár, mint a hogy e tajtékzó hullámparipa elvitte
magával, Kuli khán is csak alig menekült fel a dombra. Emberei
színét-javát a menydörgő felbőszült víz elhordta, elszórta
szélylyel, megrakta medrét csontjaikkal, koponyáikkal,
összemorzsolta őket a köveken. E napon több elveszett közülük, mint
valamennyi harczban addig.</p>
<p>Másnap reggel parancsot adott Zolna a nőknek, hogy készítsenek a
megmaradt lisztből mind egy rettentő nagy pogácsát; akkorát, hogy
tizenkét férfinak legyen rajta mit emelni.</p>
<p>A belsejét tömjék meg hamuval, hogy csak kívül legyen tészta.
Azután egy nagy tágas üreget, mely a barlang <span class=
"pagenum"><a name="Page_173" id="Page_173">-173-</a></span> száda
mellett volt, befűttetett tövissel és iszalag kóróval.</p>
<p>A túlnan szájtátó tatárok kérdezék, hogy mit mívelnek?</p>
<p>– Pogácsát sütünk! kiálta át Zolna hangosan, a tegnapi éj
emlékére. Arra előjött tizenkét férfi a nagy nehéz pogácsával, s
azt fahengerekre téve, úgy gördíték be a paráholt kemenczébe,
betámasztván azt nagy tapasztott kemenczetevővel.</p>
<p>A tatárok elszörnyedtek. Mekkora pogácsa, ők az ostromlottak
óriás-pogácsát sütnek s az ostromlók halnak éhen.</p>
<p>Rögtön rajta ment az egész sereg Kuli khánra s nagy lármával
követelé, hogy őket vigye e megszállás alól, mert azok odabenn
rettenetes nagy pogácsát sütöttek, eltart nekik jövő nyárig, addig
meg őket mind elveszti az éhenhalás.</p>
<p>Kuli khán azt felelte, hogy «nem».</p>
<p>Erre egy tatár úgy lőtte szívén keresztül, hogy csak egyet
fordult, s a míg egyet fordult, ezer nyilat lőttek bele s midőn
leesett a földre, minden tatár oda ment hozzá s ekként úgy tele
lövöldözték nyillal, hogy utoljára nem maradt rajta hely, a hová
még egy hegyével oda férjen.</p>
<p>Akkor neki mentek a kápolnának, ledöntötték és eltakarodtak a
vidékről, el az egész székelyföldről, lementek Nagy-Szeben felé,
megismertetni a szász atyafiakkal a vendégszeretetet.</p>
<p>A megszállt székelyek pedig előjöttek rejtekükből s hálákat
adtak Istennek, hogy őket annyi csodával megszabadítá s senkinek
sem volt szabad halottjait siratni, midőn megszabadult
Székelyország.</p>
<p>Haza mentek falvaikba s újra boldog, újra népes lett a vidék;
égett erdő kinőtt újra, vesztett család megnőtt újra; özvegynek,
árvának rendelt gondviselőt az Isten. – Áldja meg ezután is, a kik
ottan laknak!</p>
<p class="center">* * *</p>
<p><span class="pagenum"><a name="Page_174" id=
"Page_174">-174-</a></span></p>
<p>A kiöntött törpék aztán nagy lopózva ismét visszaszállingóztak a
barlangba, hogy az emberi zaj elköltözött onnan; ott törvényt
tartának egymás közt, hogy kik voltak az árulók, a kik felfedezték
a föld felett lakóknak a rejtett kincsek helyét s megtudva, hogy az
Mirák volt, őt társaival együtt legott felkonczolták.</p>
<p class="center">* * *</p>
<p>Eddig szól a rege.</p>
<p>Elmúlt már az régen-régen, hogy az a fa kiszáradt, melynek
vesszejeire e történetet felvágták s Zsigmond király idejében
megégették a vesszőket, hogy ne legyen nyoma a pogány hunnus
írásnak.</p>
<p>De azért megmaradt egynek másnak a regéje.</p>
<p>Maig is Csala tornyának nevezik azt a szál bérczet, melyről a
vezér lehullott; oldalvást mellette mutogatják az Ugron üregét és
lovak csűrét, emlékeznek a székely nőre, ki roppant pogácsával
ijesztette el a megszálló tatárokat.</p>
<p>Kincskeresők maig is kutatják azt a nagy vasajtót, melyet Ugron
Ábrahám készíttetett a Dárius kincsei fölé, s melyet leánya ismét
elrejte, hogy a sok kincs meg ne rontsa, meg ne vesztegesse a
székely nép jó erkölcsét. Egyszer rá is akadt már a vasajtóra egy
fürkésző, de nem birta leverni nagy lakatjait s míg haza ment
segítségért s mire vissza jött újra, úgy eltünt az előle ismét,
hogy soha sem birt ráakadni.</p>
<p>Ott áll még a kápolna a barlanggal szemben, a mit a tatárok
építettek, itt akarva települni; ott látszik a barlang száda, most
is félig elfalazva, lőrésekkel, ott a szónokszék, a hombár, a
székely nők fekhelyei, miket emlékben tart a nép.</p>
<p>A székely sok mesét tud e barlangról mondani s valahányban mind
előjönnek a kis apró földi emberek, kik ott élnek, leskelődnek,
bujkálnak a föld alatt, lábuk nyoma meglátszik ott a porondban s
egy nagy halom most is <span class="pagenum"><a name="Page_175" id=
"Page_175">-175-</a></span> apró csontokat mutat ott a negyedik
üregben. Tán ezek ott Mirák és társainak csontjai? Néha úgy
zörögnek, úgy vihognak ottan alant s a barlangon átfolyó víz mikor
kijön, olyan sárga; mitől sárga?</p>
<p>Várják-e még? várják-e most, hogy az emberi faj kivész, hogy
egymást elpusztítja szépen s akkor rájuk marad a szép napsütötte
világ???</p>
<hr class="chap" />
<p><span class="pagenum"><a name="Page_176" id=
"Page_176">-176-</a></span></p>
<h2>A KALMÁR ÉS CSALÁDJA.</h2>
<p>Ennek az elbeszélésnek is van egy kis Hübnere. Akkor iródott ez,
a mikor még a szépirodalmi műveket is szigorú esztrengára fogta az
osztrák censura.</p>
<p>Ennek a bohóságnak ez volt a czíme: «A görög és családja».
Szerzőt felidézték a rendőrségre.</p>
<p>– Mi jutott az úrnak eszébe? Kifigurázni a ráczokat, a kik az
osztrákoknak hűséges fegyvertársai voltak!</p>
<p>– Hiszen kérem, az én alakom nem rácz, hanem görög.</p>
<p>– No persze! A kutyánkat tegyük bolonddá! Ez a komikus alak nem
maradhat görögnek. Ha azt akarja szerző hogy a munkája megjelenjen,
írja azt czímnek: «Az örmény és családja».</p>
<p>Az szabad volt. Az örmények nem voltak az osztrákok
fegyvertársai.</p>
<p>Mit tehettem? A honorárium már fel volt véve, el is volt költve.
Huszonöt forint nagy pénz! Kikorrigáltam a görögöt örménynek. Biz
ez judási cselekedet volt. De hát ha a Jézus személye megért 30
ezüst pénzt, az örmény is taksálva volt 25-tel.</p>
<p>Ily czímmel jelent meg az alábbi humoreszk.</p>
<p>Ámde szerzőre is elkövetkezett a nemezis.</p>
<p>Mikor a Heckenast-féle népszerű gyűjteményben új kiadásra került
a sor ezzel a beszélylyel, ugyanabban az évben estek meg az
országos képviselő-választások (anno boszniai honfoglalás). Mi
egyszerre népszerűtlenekké lettünk. <span class="pagenum"><a name=
"Page_177" id="Page_177">-177-</a></span> Én megbuktam a
józsefvárosi volt kerületemben. Kivert belőle Szilágyi Dezső, az
ellenzék vezérférfia. Tisza Kálmán azonban nem engedte, hogy
kimaradjak a képviselőházból. Ő is megbukott a régi kerületében,
Debreczenben (Baldácsy bácsi ellenében). De más három kerületben
megválasztották. Két mandátumáról lemondott, s az egyiket, az
erzsébetvárosit, nekem szánta. Ott föl is léptem. Az pedig tiszta
örmény város. Én épen akkor rendeztem sajtó alá egy füzet munkámat.
Megszólalt bennem a belső biró. «Ej! Hát te most magad is odamégy
mandátumot kérni az örmény választókhoz? Előbb tarts penitencziát,
a miben ellenük vétkeztél!»</p>
<p>Néhány nap mulva ott volt nálam az erzsébetvárosi deputáczió,
vezérszónoka maga a mult szeszszióbeli képviselő, régi jó
barátom.</p>
<p>– Hát megteszünk, az bizonyos, csak az a kérdés, hogy
egyhangulag-e? Mert tudod, van oppoziczió is. Azt hozzák föl
ellened, hogy te egyszer minket, örményeket, egy mesédben
kifiguráztál, s ezért ellenjelöltet emlegetnek.</p>
<p>Nekem épen az asztalomon volt a revizió-ív.</p>
<p>– Igaz, hogy egy novellámnak azt a czímet adtam, hogy «Örmény és
családja», de arra az osztrák censura kényszerített. Ime lássad, és
vidd magaddal, itt van nyomtatásban, ki van korrigálva «Kalmár és
családjá»-ra.</p>
<p>Ez megnyugtatólag hatott, meg is választottak a derék jó
örmények egyhangúlag képviselőjüknek.</p>
<p>Igy lett a görögből örmény, az örményből kalmár s belőlem
anabaptista.</p>
<p>Most aztán logikai rendben az következnék, hogy visszaállítsam
ez összes kiadásnál a legelső «görög» czímet, de attól ismét eltilt
a «noblesse oblige» törvénye: oraviczai képviselő vagyok és a szent
Száva-rend lovagja.</p>
<p class="right"><i>J. M.</i> <span class="pagenum"><a name=
"Page_178" id="Page_178">-178-</a></span></p>
<hr class="tb" />
<p>Élt egyszer itt-amott egy szegény becsületes kalmár, a kit nem
tudni, hogy híttak?</p>
<p>Azért élt pedig «itt-amott», mert az a különös szokása volt,
hogy minden esztendőben más-más világrészben érte valami nagy
szerencsétlenség, melyet aztán egy nagy crida követett, s épen
azért nem lehetett tudni, hogy voltaképen melyik az igazi neve?
mert minden bukás után újra kikeresztelkedett, s az új országban új
mesterséghez fogott, míg azt is valami új, válogatott és soha nem
hallott sors csapása be nem fejezte.</p>
<p>Törökországban levantei árúkkal kereskedett szegény, az egész
kereskedő világ hitelezett neki, s ime egyszer kiüt a
mameluklázadás, a keresztyéneket elkezdik öldösni, futott, a ki
futhatott, ez a szegény kalmár egy csibukkal a kezében, s két
gyerekkel a hátán jutott el Belgrádra.</p>
<p>Itten – szegény – több atyafiak társaságában elkezdett
marhakereskedést, s mikor felhajtotta a közös tulkokat Macedoniába,
rajta estek az albániai zsiványok, mindenét elvették, egy szamara
sem maradt, kivéve azokat, a kik pénzt kölcsönöztek neki.</p>
<p>Innen is elpusztulva, betévelyedett a Bánátba, ott belefogott a
buzakereskedésbe, eleinte sok pénze volt, hanem persze, hogy
utoljára minden hajója vagy elsülyedt, vagy odafagyott, vagy
megették az egerek.</p>
<p>Sehol sem volt maradása, mindenbe belevesztett szegény,
mindenütt húzták, vonták, megcsalták, meglopták, kirabolták, tűz,
víz, jégeső, marhavész és földindulás ártott neki; el-elment rakott
szekerekkel a vásárra, s visszajött szekér nélkül, tarisznyájában
egy fél vereshagymával, melynek másik felével három napig élt az
úton; a gonosz emberek Pesten a nagy tolongásban kivágták a
bugyillárist a kaputja zsebéből, még a kaputot is úgy kellett
<span class="pagenum"><a name="Page_179" id=
"Page_179">-179-</a></span> aztán viselnie, ablakkal az oldalán;
otthon kiásták a háza oldalát, netto elvittek mindent, a mi csak
megmozdítható volt, a pénztárnoka rendesen mindenütt megszökött a
cassával, s hiába currentáltatta, soha sem akadt kézre; egy szóval,
a mi csak fatum, az ő rajta mind megtörtént.</p>
<p>Szegény ember! ily kifordított szerencse után képzelhetni
kétségbeesését. Térdre esve könyörgött sűrű könyhullatások közt
hitelezőinek, kereskedőtársainak, hogy üssék őt agyon, vagy
akaszszák fel, neki úgy is jobb meghalni, mint azt látni, mint
halnak meg éhen felesége, gyermekei? Bele is ugrott a Dunába, vagy
pisztolyt fogott a szájába, sőt egyszer meg is bolondult s kifutott
a nádasba; a jámbor hitelezők azután megszánva a szerencsétlent,
nemcsak hogy agyon nem verték, sőt adtak neki enni, inni,
kihalászták a Dunából, elvették kezéből a pisztolyt erővel,
felkeresték a nádasban s esztendeig gyógyíttatták valami
tébolydában közköltségen; felesége ezalatt félrevonula egy kis
erdélyi városba, ott egy szegény kis czérnásboltot nyitott, melyben
aztán a felgyógyult kalmár maga is megállapodék, nagy szegényül ott
töltve élte napjait, a boltajtóban ülvén, fején egy kopott vörös
sipka, lábán egy halzsíros bagaria, mely soha sem volt újabb, kaput
helyett egy prémes bőr vala reá övezve, melyet oly formán vett
magára, hogy két lyukat vágott rajta, melyen a két karját kidugta,
s szíjjal keresztülköté derékban. Ily alakban ismerték őt legutóbbi
időkben Gergucz név alatt. Azelőtt Dimitrinek nevezte magát.</p>
<p>Ha valaki megszólítá, elébb egyet sóhajtott, úgy felelt rá, ne
kérdezte legyen senki, hogy mint szolgál egészsége? mert arra
rögtön sírva fakadt, elmondá, hogy mikor mit vesztett? mennyi
szerencsétlenség érte? hogy nincs annyi pénze, a mennyivel a
lábtyűjét kireperáltassa, hogy ha gyermekeit nem tekintené, rég
felakasztotta volna magát s több efféle érzékeny dolgokat.</p>
<p>A boltban maga árult, Boldizsár diákkal egyben, s ha
<span class="pagenum"><a name="Page_180" id=
"Page_180">-180-</a></span> jött vásáros, egy garas ára szatyingon
három óráig elalkudott vele, megmagyarázva, hogy mennyibe kerül az,
míg Egyiptomban megtermesztik, Smyrnában megszövik, Ázsiából ide
szállítják, adó, vám, harminczad mennyi fordul érte! hát a gőzhajó
taxa, a kövezetvám, az accisák, a procento, az agio, a tantiémek, a
cselédbér, a boltárenda! Neki magának semmi sem marad, csak az
Isten irgalmából teng, leng.</p>
<p>Egyszer azonban egy marhakupecz, kinek szintén roppant pénzekkel
maradt adósa, azt a fáradságot vette magának, hogy nyomról-nyomra
utána járva, felkereste Gergucz gazdát legutóbbi telepén.</p>
<p>Ott ült akkor is a boltajtóban, a csibuk a szájában volt, hanem
dohány nem volt benne.</p>
<p>A kupecz messziről megismerte s rákiáltott:</p>
<p>– Jó napot Dimitri szomszéd!</p>
<p>A kalmár nagy szemet csinált, s rendületlen ábrázattal felele a
kupecznek:</p>
<p>– Kit keresod te derik becsületes ember?</p>
<p>– Téged hínak Dimitrinak, úgy-e?</p>
<p>– Engem hínak Gerguczot.</p>
<p>– Hát te nem az öcséd vagy, Dimitri?</p>
<p>– Én a bátyám vagyok, Gergucz.</p>
<p>– Ejnye milliom a lelke, már pedig azt gondoltam, hogy megkaptam
azt a gézenguzt.</p>
<p>– Jaj, bizony talán tigodet is megcsalta az a semmire való?</p>
<p>– No meg engem, hogy akasztanák fel a neve napján.</p>
<p>– Kivánum neki tiszta szivbul! Engem is kirabult a gyilkus, a
tulvaj, elvitte minden pinzomet, aranyet, ezustot, bankuczédului.
Hogy nyeljenek el neki a krukodélusok, ott, a hol vagyon, idegen
országon.</p>
<p>– Hát idegen országba szökött a semmirekellő?</p>
<p>– Oda az istentelen haramia. Innen elfutott Girgácijába, ottan
is felszedte a sok pinzt, futott odább Bulgárijába, Paplagonijába,
Tótországijába; mind hiába! Mindenütt <span class=
"pagenum"><a name="Page_181" id="Page_181">-181-</a></span>
megcsalta a sok derik, becsületes, szamár, bolond embereket. Azok
már most keresik nagy bolond módra, hogy sütnék meg, a hol
megkaphatják, mert ha koldus nem lennék mind a két lábamra, magam
mennék neki, s elhoznám a bőrit, ha nincsen egyebe.</p>
<p>– No azt már nem bántom, hiszen ha igazán szerencsétlenség érte,
arról senki sem tehet. Ha csak a bőre maradt, azt viselje
egészséggel.</p>
<p>– De ne viselje. Ha bajája van, ő az okája. Ha spekulátul, mért
nem kalkulátul? Ne mássz a fára, nem fulsz belája; ne menj a vízbe,
le nem esol. Ezt régen megmondta a bölcs Kajabuc próféta, a miker
még senki sem élt a földre.</p>
<p>A kupecz átlátta, hogy becsületes emberrel van dolga, s addig
engesztelé Gergucz gazdát, a megszökött Dimitri ellen való
átkozódásokban kifogyhatlan férfiút, míg az hajlandó lőn maga
magának megbocsátani, könyes szemekkel zokogván: hiszen hogy engem
koldussá tett, azt csak megbocsátom neki, mert én neki is testvére
voltam, meg az atyjának is, de hogy több ily becsületes embert is
koldussá tett, mint kegyelmed, azt siralmas meggondolnom.</p>
<p>– Mit, kiálta fel büszkén a kupecz. Engem ugyan nem tett
koldussá. Maradt még nekem azért elég. Ne gondoljon kend engem oly
szegénynek. Mit árul kend?</p>
<p>– Czérnát meg tűt.</p>
<p>– Adjon belőle száz forint árát. Nem vagyok én koldus.</p>
<p>– Engedje meg, hadd csukuljalak meg a szájodat, a képet mellett,
rebegé elérzékenyülten a gyöngéd szívű boltos. Mit adjak neked?
Mivel szolgálhassak? Parancsuljál, ha ezer forintot ir is,
odádum.</p>
<p>– Nem kell nekem semmi. Itt a pamuk ára.</p>
<p>– Nem eresztolek, míg valamit magadba nem vettél tülem. Mit
eszol, mit iszol?</p>
<p>– Adj hát egy pohár bort. <span class="pagenum"><a name=
"Page_182" id="Page_182">-182-</a></span></p>
<p>– Te is olyat kirsz, a mi nincsen.</p>
<p>– No hát hozass a csapszékből. Itt van tíz forint.</p>
<p>– Szalagy de fátyu, fog ezt a tíz forintot (s oda ád neki 5
garast), hozz a legdrágább borábul máslásbul, essentiásbul. Ne ez a
poflé előre, hogy ne igyál belőle.</p>
<p>A borért küldött fiú aztán tengerideig oda marad, a kupecz
megúnja a várakozást, ott hagyja a tíz forintját, meg a száz
forintját, meg az ezer forintját, vissza megy Hódmezővásárhelyre, s
otthon elmondja, hogy milyen derék, becsületes testvére van annak a
semmirekellő, országcsaló Dimitrinek.</p>
<p class="center">* * *</p>
<p>Magát a becsületes embert ilyformán megismerve, mutassuk be
annak tiszteletre méltó hozzátartozandóságait.</p>
<p>Tőle magától ne kérdezzük, hogy kit hogy hínak? mert ő soha sem
tudott egy nevet is megtartani fejében, úgy, hogy mikor egyszer
utazott valahova, tízszer megkérdezte a fuvarost: hogy is hínak
tigodet?</p>
<p>– Tóth Jánosnak, uram.</p>
<p>– Jól van, Nagy Miska.</p>
<p>A feleségét hítták Borbálának, a nagyobbik leányát Oliviának, a
kisebbiket Minervának.</p>
<p>Már most ha valaki előtt beszélt róluk: az egyiket nevezte
Libuczkának, a másikat Minczuczkának, a feleségéről pláne nem
hallatszott egyéb, mint az «ászuny!» kivételesen pedig: te áspis,
te sárkány, te krukodélus! és más efféle gyöngéd
megkülömböztetések; a nagyobbik leány hallatszott eként: te burzas!
a kisebbik pedig: te arányus leányum! Ez volt a család
kedvencze.</p>
<p>Kiegészíté a családot Boldizsár diák, ki szintén maga sem tudta,
mint jutott a «Birbucz» névhez? Ez volt a család bűnbakja.</p>
<p>Akármi rossz történt a kapukon belől, azért neki kellett
meglakolni, és ha semmi rossz nem történt, neki azért is meg
kellett lakolni. A mit pedig korán reggeltől késő <span class=
"pagenum"><a name="Page_183" id="Page_183">-183-</a></span> estig
cselekedék, az minden levonás vagy beszámítás nélkül pernek és
patvarnak vala tárgya.</p>
<p>Ha korábban kelt, mint Gergucz, azért lőn mortificálva.</p>
<p>– De huvá kelsz nikem hajnálba, reggelbe, éjfélbe? Nem
fogádtalak én tigodet bakternek, sem kákasnak, hogy engemet
felkukurikáluj!</p>
<p>Ha későbben kelt mint Gergucz, megint az volt a veszedelem.</p>
<p>– Te hét álvu! te lusta zürge, a nap a zurrodra süt és mégis
álussz. Mirt nem szegődtél medvének, ott szundíthatnál egisz
télen.</p>
<p>Birbucz soha sem felelt, menteni sem próbálta magát, úgy tett,
mintha nem is hallaná, hogy hozzá beszélnek, még mikor ez a beszéd
abból állott is, hogy a hátához vágtak valamit.</p>
<p>Délelőtt a boltot kellett őriznie. A kalmár félfüllel,
félszemmel mindig rávigyázott, s szüntelen ususba tartá fölötte
paterfamiliási hatalmát.</p>
<p>Szegény diák azon korban volt már, mikor az ember
el-elmosolyodik, ha fiatal asszonyi képet lát; ha tehát jöttek a
vidéki leányasszonyok pamukért, halcsontért s Birbucz kezeit
dörzsölve sietett szolgálatukra, Gergucz épen akkor fordult neki az
ajtóból, nagy vastag szemöldeit, miket más bajuszként is
megtiszteltetésül vehetne felhúzva homlokára.</p>
<p>– Te náplupó! Ma sem süpürted ki a butyát! Majd aduk én tigodnek
a hátadat.</p>
<p>Ezzel aztán a szegény diák agyon volt ütve.</p>
<p>Ha jött idegen, az előtt mulhatlanul be kellett mutattatnia,
ilyformán:</p>
<p>– Te nágy lu! Te ingyenilu! Miért tartalak én tigodet drága
pinzen (soha? sem fizetett neki semmit). Miért neveltelek tigodet
ekkurának? A sárbul, a szemétbul vettelek ki, mikor csak akkurka
voltál, mint az ujom. Azuta én hizlállak, én ruházlak, én
pinzellek, én uktátlak, mégis nem tudsz semmit. <span class=
"pagenum"><a name="Page_184" id="Page_184">-184-</a></span></p>
<p>Ha kellett az idegennek valami áruczikk, volt futtatás.</p>
<p>– Nyargulj! Hozz ábul a júbul. (Csak egyféle volt
mindenből.)</p>
<p>Ha az idegennek nem tetszett a portéka, jobbat kivánt:</p>
<p>– Mit mondtam, te filku! Nem azt mondtam, hogy a jobbikbul hozz?
ugorj egyszerre. Nem ábul, amábul! felsőbul. Hát ott van felsül, te
szamár? extrafainbul. No lássa zur ezt a bulundot, nem ismeri az
extrafaint. Pedig ha én elcsápum, az utczán hal meg.</p>
<p>Ha a vevő drágállotta az árut:</p>
<p>– Ne te Birbucz, honnan való ez a pámuk?</p>
<p>Akármit mondott Birbucz, az csak az ő veszedelme volt.</p>
<p>Ha azt mondta, hogy Amerikából, a kalmár véghetlenül lenézve,
odább taszította könyökkel.</p>
<p>– Te hugass! Tutsz is te! Ausztrálijábul. Az egész háju
elsülyedt, a ki hozta, csak ez maradt meg.</p>
<p>Asztalnál szüntelen szemére hányták a nagyon gazdaságos
adagokban mért eledelt.</p>
<p>A ház asszonya, ki különben viseletére hasonlított bármely
szurtos szolgálóhoz, félig tűz, félig víz, tudniillik korom és
csatak, hogy idegen emberek akárhányszor kérdezték tőle, ha itthon
van-e a nagyasszony? és mire ő azt szokta felelni, hogy itthon, ha
ellenkezőleg megsejté, hogy valaki iránta a tiszteletnek valami
nemével viseltetik, azzal gorombaságát nem szűnt meg éreztetni.</p>
<p>– De minek tartod ezt a torkos állatot? szólt egy nap úgy, mint
másnap az ebédnek czímzett ételkóstolás felett, szavait Gerguczhoz
intézve, s Birbuczra czélozva. Csak elnézem, ha hágy-e valamit
abból a retekből? Bizony megevett maga egy egészet a pokolbélű.
Mire hizlalod ezt a kenyérpusztítót? Mintha nem ellehetnél nála
nélkül; akárhogy dolgozunk, semmire sem megyünk, csak a cseléd
szájának keresünk.</p>
<p>– Hágyd, ászuny, veté közbe Gergucz feltolva állát, mint valaki,
a ki mindenét a szegények között osztotta ki. Az irgálum szip szu.
<span class="pagenum"><a name="Page_185" id=
"Page_185">-185-</a></span></p>
<p>Birbucz hallgatott, megtörülte – szemeit, mert száját nem volt
oka megtörülni s fölkelt az asztaltól, jóllakva egy egész
retekkel.</p>
<p>De ha két rossztól megszabadult, jutott a harmadikba, a
legkisebbe, a leggonoszabba, az «arányus leányum» körmei közé.</p>
<p>Ez a kis tizenkét éves angyal egész nap azon élesítette elméjét,
mivel gyötörhesse a Birbucz diákot. Odasompolygott hozzá, nyakába
kapaszkodott hízelegve, s mintha czirogatná, egész arczát
bekormozta, akkor meg lármát ütött, hogy a Birbucz őtet meg akarja
ijeszteni s Birbuczot meg is szidták, ki is nevették; vagy eldugta
a kereskedőkönyveket s denunciálta a segédet, hogy nem dolgozik.
Egyik delatio a másikat követte.</p>
<p>– A Birbucz megint zsebibe dugta a kezeit.</p>
<p>– A Birbucz valamit evett.</p>
<p>– A Birbucznak pénz van a zsebében.</p>
<p>– A Birbucz fütyölt. A Birbucz danolt, a Birbucz elejtett egy
skatulyát.</p>
<p>– A Birbucz azt mondta, hogy elmegy a háztól.</p>
<p>– A Birbucz gorombáskodott, azt mondta, hogy elmenj te
leány.</p>
<p>E delatiók így folytak, különféle indorsátákat vonva maguk után;
Birbucz diák nem léphetett, nem állhatott, nem köhinthetett, nem
ásíthatott, hogy az menten föl ne lett volna jelentve, s bárha
kezein soha egy fillér sem fordult meg, minden este ki kellett
forgatni zsebeit a családtanács előtt annak bebizonyítására, hogy a
cassát nem lopta meg, s ha akadt itt-ott egy-egy vörös pénz néha
napján nála, azt hitelesen kellett igazolnia, hogy hol kapta, kitől
kapta miért kapta és mire fogja fordítani?</p>
<p>Ha Birbucz diák e kellemetes alkalmaztatást csupa keresztényi
türelemből viselte volna több mint tizenkét esztendeig, bátran
méltó volna csodálatunkra, mely csodálat azonban rögtön el fog
enyészni, ha őt és a családnak egy még eddig be nem mutatott
tagját, Oliviát, egy-egy <span class="pagenum"><a name="Page_186"
id="Page_186">-186-</a></span> pillanatra találkozni látjuk; néha
midőn egyik kimegy az ajtón, a másik bejön és szemeik véletlenül
összetalálkozva, arczaik egyszerre elmosolyodnak, s azzal rögtön
ismét elharapja mindkettő a mosolygást, mintha semmi sem történt
volna. Ah az olyan apró titkolózás sokat megmagyaráz. Ha Birbucz
diákot szidják, Olivia nem hallhatja, fölkel és kimegy a szobából,
s ha Oliviát üldözik, Birbucz diák fülig elvörösödik, s a mi kezébe
akad, jaj annak a skatulyának.</p>
<p>Mert Olivia is a család elhanyagoltjaihoz tartozik, a mit abból
is gyanítni lehet, hogy míg a kisebbik leány díszneve «arányus
leányum», addig az övé «te burzas».</p>
<p>E nevet szép természetes göndörségű fekete fürtei hozták a
leányra, ki szégyenelve gúnynevét, hasztalan iparkodott azokat
lesimítani, mindig hullámosan maradtak, mi őt majd kétségbe ejté.
Ha tudta volna, hogy ez milyen széppé teszi. Ugy hiszem, hogy
Birbucz diák későbben aligha fel nem világosítá e körülmény
felől.</p>
<p>Szép karcsú termete volt a leánynak, fél fejjel magasabb volt
apjánál, anyjánál. Szegény, mennyit kellett neki ezért mindennap
hallani.</p>
<p>– De huvá nősz az égbe, te lájturja te! még kiütöd valami
csillágnak a szemit a fejeddel. Nem győzlek ruhával. Nem mer senki
elvenni, hogy így megnőttél. Nyakámon vesztél.</p>
<p>Egy téli este szintén ott ült Birbucz diák a hideg boltban,
körmeit szájánál melengetve, s egy rossz szalmaszéken hintálva
magát; midőn Olivia észrevevé, hogy atyja egy perczre kifordult a
boltból, hirtelen odasurrant mellé, s valami papirba tekert
csomagot nagy titokban átadván neki, az mintegy előre történt
összebeszélés értelmében vevé kalapját, s miután egy gombot nagy
kínnal begombolt szűk nyári kabátján, előbb óvatosan széttekintve
az ajtón, ha nem látja-e meg a gazda, vagy a Minczuczka? nagy
sebtében elosontott, az alatt a leány őrizte a boltot. <span class=
"pagenum"><a name="Page_187" id="Page_187">-187-</a></span></p>
<p>Vesztére szegénynek a gazda hamarább hazajött, mint a diák, s
látva, hogy Birbucz nincs a helyén, se kérdett, se hallott, bezárta
a boltot s megparancsolta, hogy senki ki ne merje azt nyitni a
zörgetőnek; nagyobb biztosság okáért a kulcsot is zsebébe tette, s
meleg szobájába távozva, leült vacsorálni.</p>
<p>Olivia reszketve figyelt az ajtóra, melynek kilincsét nem sokára
nyikorgatni kezdte kívülről valaki, a mit azonban abbahagyott,
látva, hogy nem nyílik.</p>
<p>– Hadd várjun, monda Gergucz. Hadd fázun. Hadd zürgásun, hadd
reszkásun; mit jár másun? má most lásun.</p>
<p>A zörgetés egyszer-kétszer szép szerényen ismétlődött;
egyszerre, mint a mennydörgés, olyan rúgás esett az ajtóra, azután
még egy, még kettő, és még tudja Isten hányszor kettő?</p>
<p>– Ne úgy te! ordíta fel Gergucz. Berugod az ájtut.</p>
<p>A dörgetés nem hogy megszűnt volna, sőt még újabb variatiókban
kezdett ismétlődni, mintha valaki kívülről a hátát neki vetette
volna az ajtónak, s egyszerre sarkával, öklével és könyökével
produkálná rajta az öreg dobot.</p>
<p>A kalmár magánkívűl jött dühében, felkapta a rőföt, futott ki a
boltba, utána az asszony, utána a Minerva, s egyszerre trióban
kezdék el a szidást.</p>
<p>– Te Birbucz nem hallgatsz! betöröd az ájtut, kiütöm a fogad.
Agyonütlek s aztán elkergetlek.</p>
<p>A kívűl levőnek azonban úgy látszék, hogy tetszett az időtöltés,
s most már taktusra kezdett el dobolni az ajtón, szájával egész
törökmuzsikát hangoztatva mellé.</p>
<p>A kalmár nem hitt kevesebbet, mint hogy Birbucz leitta magát
valahol, s nehogy kivegye az ajtót a sarkából, beledugta a kulcsot
a zárba.</p>
<p>A zörgetés e hangra megszűnt, s az így támadt pausát jónak látta
Gergucz gazda egy ilyen forma monologra felhasználni: <span class=
"pagenum"><a name="Page_188" id="Page_188">-188-</a></span></p>
<p>– Te csavárgu! Hun csavárugsz? Kávésházban? borosházban?
promenádán? Csizmát rontani, időt lopni, pénzt vesztegetni!
Kártyuznyi, biliártyuznyi! te akasztófárahuznyi! Kirj szipen
mindjárt, hogy ne haragudjak.</p>
<p>A kérelem kicsinybe mult, hogy le nem törte a kilincset, akkorát
ütött egy kővel az ajtóra.</p>
<p>– Jaj te gyilkos, te haramja, azt gondolod, a pléh úgy terem,
mint a gomba? Ne üss többet, majd én ütlek.</p>
<p>E szavakkal kinyitá Gergucz az ajtót s majd elesett ijedtében,
midőn azon Birbucz helyett egy termetes kocsisféle egyéniséget
látott bebukni, ködmenben, csizmában, ki oly ügyesen mutatta be
magát, hogy három lépéssel mind a három családtagnak ráhágott a
lábára.</p>
<p>– Keed árul kík czérnát? kérdé a jövevény rekedt hangon a
meglepett boltostól.</p>
<p>– Én hát – bolond; állj meg, ne hágj rám.</p>
<p>– No hát adjon keend belüle egy meszelyt.</p>
<p>– Meszelyt? A vak apád. Ennek meszelylyel mérik a fonalat. Eredj
te ászuny, hozz neki meszelyt.</p>
<p>Gergucz tehát teletömte a meszelyt czérnával, s nyujtá a
kocsisnak.</p>
<p>– Ne bolonduljon kee görög szomszéd, mert a fejihez vágom.
Tudja, hogy nem ilyen «kík czérna» kell nekem.</p>
<p>– Nem ilyen? A lelked látott jobbat. Hát milyen kell?</p>
<p>– Hát nem érti? papramorgó kell.</p>
<p>– Pápramurgu? szólt elmeresztve szemeit a boltos. Csoéto?
Kutya?</p>
<p>– Ejnye, hogy nem tud kee magyarul, nem kutya a, se nem czérna,
hanem pálinka.</p>
<p>– Uh! Bolondulj meg, ha még van eszed. Hát korcsma az én házam,
vagy vendégfogádu? Eredj apádnak, mert kápom ezt a rőfet s meglülek
véle.</p>
<p>– Hát mért tart kee czérnásboltot, ha torkomba való czérna sincs
benne? <span class="pagenum"><a name="Page_189" id=
"Page_189">-189-</a></span></p>
<p>– Czérna nincs, kötél van torkodnak! lármázott Gergucz,
kituszkolva a kocsist a boltból s úgy bezárta utána az ajtót, hogy
akarva sem tudta többet kinyitni.</p>
<p>Annyi bizonyos, hogy Birbucz diáknak ezúttal alkalma leendett az
utczán megvirradni, ha annyi esze nem lett volna, hogy a mint az
első zörgetésre nem adatott válasz, a kerítésen mászott be, úgy,
hogy mire a kalmár feleségével és kisasszonyával nagy lárma közt
(mert ez a faj lassan beszélni nem képes) szobájába visszatért,
Birbucz diákot ott látta a kályha mellett fideliter sütkérezni.</p>
<p>– Hát te ürdögfátyu a kulcslyukon jöttél be?</p>
<p>– Itthon vagyok én régen, felelt Birbucz, egy titkos pillanatot
váltva Oliviával.</p>
<p>– De ne támaszkudj a kályhának, mert kiégeted a ruhádut, vagy
bedöntöd a hátudat a kályhával. Hol jársz még most is?</p>
<p>– Ne haragudjál, édes atyus, veté magát közbe Olivia Az én
kedvemért járt oda Boldizsár; ma neveestéje van az édes mamának,
egy kis meglepetést akartunk neki szerezni.</p>
<p>– Csoéto meglepátus? megint pápramurgu?</p>
<p>Ezzel Birbucz diák egy skatulyát hozott elő s azt felnyitva,
Olivia egy csinos izletes főkötőt vett elő abból, gyermekies
érzékeny örömmel nyújtva azt anyjának.</p>
<p>Gergucz ráordított a diákra.</p>
<p>– Te gyilkus, hun vetted ezt? kit ültél meg érette?</p>
<p>– Én vettem atyus, szólt a leány. Éjjel gyermekfőkötőket szoktam
horgacsolni, azok árából vettem.</p>
<p>– Az én czérnámból, te tulvaj!</p>
<p>– A czérnát Boldizsár kapta ajándékba a pesti kereskedőtől.</p>
<p>– De minek ez a rettenetes czifraság? szólt erre feleségének
fordulva; kinek valu ez? grufninak, herczegninak, nem ilyen vin
bolondninak, mit te vágyolsz. Tedd le, ne tedd fel. Ha meglátnának
benne az utczán, még azt gondolnák, sok pénzed van s kiásnák érted
a házat. <span class="pagenum"><a name="Page_190" id=
"Page_190">-190-</a></span></p>
<p>Szó szót adott. Borbála asszonynak tetszett a főkötő, Gergucz
gazdának pedig nem tetszett; az rögtön fel akarta tenni, s az
utczára kiállani vele; emez pedig azt kivánta, hogy csak sátoros
ünnepeken viselje, akkor is csak szobában, utoljára is fegyverre
került a dolog, azaz hogy rőfre és seprűnyélre, melyből különös
névnapi ajándékok származtak volna, ha Olivia gyöngéd szüléi közé
nem veti magát, a miből az következett, hogy őt verték meg mind a
ketten, mint az egész baj okozóját, juttatva a maradékból Birbucz
diáknak is, ki elég eszélytelen volt akkor ingerálni magát a perbe,
mikor már az executio folyt.</p>
<p>Míg tehát Olivia egy szögletbe kuporodva azt akarta mutatni,
hogy nem sír, előjött az «arányus leányum» s felkapaszkodva szülei
ölébe, miután azok által össze-vissza nyalatott, falatott és
szorongattatott, kényes hizelgéssel nyafogá:</p>
<p>– Ugy-e én jó vagyok?</p>
<p>– Angyál vagy! te kis drágalátus leveli bika. Amarántus,
tulipántus. Te mizeskalácsosbábu, te husvéti tarka birka. Nem
adnálak a kétszáz forintért! nem adnálak – a háromszázért!</p>
<p class="center">* * *</p>
<p>Ilyen formán mult el egy pár esztendő. Libuczka már eladó leány
volt, hanem ő róla mindamellett sem tudott senki semmit; ha
kérdezték az atyjától, azt felelte rá: «Udben van, ulvás, apáczunak
készul, egész nap ulvás». Voltak azonban, a kik azt gyaníták, hogy
a leány a legszolgaibb munkákat végzi ez alatt, s szüléi oly
szegényesen járatják, hogy nem mer idegenek szemei elé kerülni.</p>
<p>Annál ragyogóbb volt Minerva kisasszony, mindig új ruhában,
mindig új frizurával és új szeszélyekkel. Minden másodperczben
kikukkantott az utczára negédes fejecskével s mindannyiszor ment
azon valaki, kinek egy pukedli kellett.</p>
<p>Többé nem tréfált Birbuczczal. Sokkal kisebb személy lőn előtte,
mint hogy észrevehette volna, ha valamit akart <span class=
"pagenum"><a name="Page_191" id="Page_191">-191-</a></span> vele
tudatni, elébb az apját kereste föl, attól izente meg neki.</p>
<p>Gergucz el nem tudta vélni, mit jár annyi ifjú ember az ő
boltjába, mintha tele volna a város szabólegénynyel, kik minden nap
felvarrnak egy motring czérnát.</p>
<p>Minczuczkának pedig mindegyikkel volt valami beszélni valója,
maga Gergucz alig jutott hozzá, hogy megölelgesse s megcsókolgassa
aranyos leányát, akkor is kikapott érte.</p>
<p>– Eredj atyus, dohányszagú a szád. Eredj, megszúr a borzas
szakállad; eredj, mind lenyalod a képemről a festéket.</p>
<p>– Te gyémántus bábu.</p>
<p>Különösen egy kis nyalka jurista szokott mindennap belépni a
boltba. Rendesen egy gomb szakadt le keztyűjéről, azt kivánta
felvarratni.</p>
<p>– Minczuczka! varrd fel az orfit arra a gombra! kiálta Gergucz.
(Az úrfi apja viczispán volt és falukkal birt.)</p>
<p>– Mit csinál az orfi édes apja? szokta kérdezni Gergucz.
Egészségesek az ökrük? az a huszonnégy ökür?</p>
<p>– Harminczhat, igazítá helyre az úrfi.</p>
<p>– Az a harminczhat ökür! szólt kezeit összecsapva a kalmár;
mindenik háromszáz forint. Háromszázszor harminczhat – tízezer
nyolczszáz forint! Áh jaj! bizony a maga apja derék ember úr. Hát a
többi testvérjei, az orfiak, kisasszonyocskák? az a kétezer birka,
mind olyan egészségesek, mint az orfi maga?</p>
<p>– Nincs testvérem, magam vagyok, viszonzá az úrfi, nyakát
tekergetve nagy büszkén kravatlijában. Birkánk pedig négyezer
van.</p>
<p>– Áh maga derik orfi. Minczuczka, meg ne szúrd a kezeit avval a
tűvel.</p>
<p>A kalmárnak tetszett az úrfi látogatása s ha ez olyankor talált
érkezni, mikor Minerva nem volt a boltban, Gergucz ordítva dugta ki
a fejét a hátulsó ajtón: <span class="pagenum"><a name="Page_192"
id="Page_192">-192-</a></span></p>
<p>– Kuldjétek be a kisásszunyt! mingyárt jön a kisásszuny.</p>
<p>Saját maga is kisasszonynak nevezte a leányát.</p>
<p>Egy reggelen, mielőtt a boltot kinyitották volna, Birbucz diák
félreszólítja a boltost nagy titkolózással, azt igérve, hogy
valamit mutat neki, csak jőjjön.</p>
<p>– De mit mutathátodsz te nékem? szólt lenézőleg a kalmár, meg
nem foghatva azon merészséget, hogy Birbucz diák mutathasson
valamit, a mi érdemes legyen arra, hogy ő megnézze.</p>
<p>De Birbucz vonta magával bundaszárnyánál fogva a kalmárt a
pitvarszobába, mely mindig üres szokott lenni s következőleg most
is az volt.</p>
<p>– No mit mutatsz nékem abba az üres szobába?</p>
<p>Birbucz semmit sem szólt, hanem odahúzta a kalmárt az ablakhoz s
egy tökéletes lábnyomot mutatott neki az ablak hídján, a mely azon
sárosan ott maradt, a mint valaki oda az utczáról felhágott.</p>
<p>A kalmár felvonta szemöldeit s miután végig bámulta a species
facti hiteles másolatát, nem mondott egyebet, mint:</p>
<p>– Biz ez jul van.</p>
<p>Azzal ment a boltba, s kezeit hátra téve, egész nap járkált fel
s alá és egy szót sem szólt.</p>
<p>Este szokottnál korábban becsukta a boltot s meghagyta
Birbucznak, hogy akár kivel beszél, mindenkinek azt mondja, hogy
semmit sem tud.</p>
<p>Maga pedig lesbe állt a kerítés mellé, rávárva, hogy megcsípje a
hivatlan látogatót.</p>
<p>Az éjszaka oly sötét volt, a milyen csak lehetett kis városban,
a hol még nem találták fel az utczai lámpásokat, s Gergucz gazdának
minden törekvése mellett sem sikerült hat lépésnyire láthatni.</p>
<p>Egyszerre azonban koczogást hall a háta mögött s közel maga
mellett egy frakkos alakot érez elsurranni, ki az ablak előtt
megáll, azt felnyitja s az egyik lábát felteszi rá. <span class=
"pagenum"><a name="Page_193" id="Page_193">-193-</a></span></p>
<p>Gergucz gazda ilyen positurában ragadta meg a hivatlan látogató
frakkjának mindkét szárnyát, kérdezve:</p>
<p>– Hová oda orfi?</p>
<p>Amaz is megijedt, s iparkodott arczát elrejteni a kalmár elől,
ki a sötétben különben sem ismerhette őt meg, s comicus
találékonysággal kérdé:</p>
<p>– Hát nem szabad ide menni?</p>
<p>– De hogy szabadna? Mit akarsz itten?</p>
<p>– Keresztül akartam menni, azt gondoltam, hogy Durchhaus.</p>
<p>– Az én házom Durchhaus! Az ablákun be, a kiminyon ki? Mutasd
nekem zábrázatudat, hadd lássam, te vágyolsz-e bulund, vagy én?</p>
<p>Az elfogott alak azonban ábrázat helyett az öklét mutatá meg
Gergucznak, még pedig oly közel találta azt vinni a szemeihez, hogy
az orra betörött miatta, s ő maga hanyatt esett a sárba. Az alak
elszaladt.</p>
<p>A feldöntött kalmár pedig felordítá az egész utczát, ott maradva
a sárban fekve, hogy lássák mi történt vele, s föl nem hagyta magát
addig emelni onnan, míg a publicum teljesen meg nem győződött esete
felől, akkor is sántított kezére lábára s minden csontjaira
jajgatott.</p>
<p>Másnap a családi tanácsban előterjeszté Birbucz diák azon
felfedezését, miszerint ő azalatt, míg az utczán az éji rabló az
ablakot nyitogatta, a pitvarajtón egy fehérszemély alakot látott
kilopózni, ki a zaj hallatára ismét kifutott onnan, ő ugyan
gyanakodni sem tud, hogy ki lehetett az?</p>
<p>Minczuczka fülig elpirult e szókra, s azt mondá újjait
ropogtatva:</p>
<p>– Én tudom ki volt, de nem mondom meg.</p>
<p>– Paráncsulum, hogy megmund! kiáltá a kalmár.</p>
<p>– Ha kéred sem mondom.</p>
<p>– De ha szipen kérem.</p>
<p>– Ha felfogadod, hogy nem szólsz neki egy szót sem róla, sem
másnak meg nem mondod, sem nem bántod értte. <span class=
"pagenum"><a name="Page_194" id="Page_194">-194-</a></span></p>
<p>– Fogádum, fogádum.</p>
<p>– No hát megsúgom. Tartsd ide a füledet. A Libuczka volt.</p>
<p>– A… No megállj, most nem bántum, de majd bántum máskor. Majd
vigyázok rá. Megtürüm a csontját.</p>
<p>E percztől fogva valahányszor nagyobbik leányát meglátta, mindig
ököllel fenyegette, mondván:</p>
<p>– No megállj!</p>
<p>Az el nem tudta gondolni, hogy hová álljon és miért álljon?</p>
<p>Egy éjjel Birbucz diák nagy sebesen felrángatja Gergucz gazdát
az ágyából.</p>
<p>– Megint itt van a gavallér. Ott vannak mind a ketten a
pitvarszobában.</p>
<p>A kalmár orrán száján esett ki az ágyából dühében, de míg ő
papucsát, bundáját s karikás ostorát kereste, azalatt Birbucz diák
egy furkós bottal már a pitvarszobában dolgozott.</p>
<p>A kalmár ordítva rohant utána.</p>
<p>– Üsd ágyun! de ne nágyun. Dobd ki az ablákun, had szalágyun,
mert nem tudod, hogy ki vágyun?</p>
<p>Eszébe jutott, hogy hátha valami nevezetes ember lesz a kópé, s
Birbucz diák a milyen bolond, még agyonüti.</p>
<p>Birbucz csakugyan kivetette az ablakon a hivatlan vendéget, mire
Gergucz odaért. A légyott személyzetének csak a másik fele maradt
ott, a leányzó, ki bujni iparkodott valahova.</p>
<p>– Fugd el! kiálta Gergucz dühösen. Fugd be a száját, ne
kiáltson, s azzal kétrét fogva a karikást, elkezdé végig kenegetni
az elfogott némbert, kire minden ütésnél kiálta: ne te Libuczka!
semmirevaló Libuczka! nesze Libuczka!</p>
<p>A bünhödő személy dühös vonaglással erőlködött magát Birbucz
kezeiből kiszabadítani, de az izmos siheder, mint egy vaspánt, oly
erővel tartá őt fogva egy kezével, míg a másikkal száját fogta be,
nem törődve a karmolással <span class="pagenum"><a name="Page_195"
id="Page_195">-195-</a></span> és tépéssel, melynek saját képe és
haja volt kitéve.</p>
<p>Mikor aztán a kalmár kifáradt a verésben, rekedt hangon
hörgé:</p>
<p>– Már most mars a háztul. Soha ne mond, hogy az én leányom
voltál, Libuczka.</p>
<p>E pillanatban gyertyavilág érkezett; a háznép elősietett a
zajra, s a kalmár a legelső érkezőben Oliviát látta meg, míg a
megvert egyéniségben, ki Birbucztól eleresztve, dühében és
fájdalmában a földhöz vagdalta magát, az arányus leányumat ismeré
fel.</p>
<p>A kalmár sóbálványnyá változott bámulatában.</p>
<p>Az ütlegeket oly adagokban szolgáltatá ki kedvencz leányának, a
minőkben azok csak Oliviának lehettek szánva. A kényeztetett
gyermek, kihez kemény tekintettel sem volt szabad nyulni, tarkótól
talpig meg volt rakva keresztben hosszában, mindenféle színű
vonásokkal, miknek fájdalma és szégyene egyiránt égető volt.</p>
<p>– Már az megvan, monda végre a kalmár hülye biztatással. Erről
bizony nem tehetek. Minek mondtad, hogy a Libuczka volt? Hát mit
csinálhatuk én most?</p>
<p class="center">* * *</p>
<p>Azon városban, hol a kalmár lakott, hajdan sok görög és sok más
czérnásboltos élt, de tudja Isten mi lelte őket, úgy kivesztek
apródonkint, hogy utoljára csak egy compatriótája maradt még
Gergucznak, egy igen vén ember, ki szintén boltos volt és
mindenfélét árult, a mi szemnek, szájnak és ostornyélnek való
volt.</p>
<p>Utoljára ez is megúnta a sok ácsorgást ezen a földön, s egy szép
éjszakán csendesen átszenderült azon boldogabb hazába, a hol örökké
husvét van s paszuly nem terem s hol a boldogultak megdicsőült
szellemei egész nap nem tesznek egyebet, mint pénzt számlálnak.</p>
<p>Az egész város csodálkozott és sajnálkozott e jó ember halálán,
csupán Gergucz vette stoice a dolgot. <span class=
"pagenum"><a name="Page_196" id="Page_196">-196-</a></span></p>
<p>– Na bizuny. Ez a sorsnak az ü rendeltetise. Meghalnak a
boltosok is, mert ha soha se halnának, csak mindig születninek, a
sok czirnásbult nem férne egymástul a földön.</p>
<p>Igy szólt mások előtt, de keblében másképen érezett.</p>
<p>Valami borongós sejtelem szállta meg szívét, hasonlatos ahoz,
mint midőn a fél hizásban levő mangalicza egyszer csak elkezd nem
enni, csak az ólat rágja, mintha érezné gyászos végét.</p>
<p>Gergucz gazda sejteni kezdé, hogy most már rajta kívül több
boltos nem hal meg a városban.</p>
<p>E gondolat terhe vastag melancholiát hozott kedélyére. Leányaira
nem ügyelt többé. Birbucz diáknak egész nap prédikácziókat tartott
a boltban, s míg egy-egy vásárló fuvaros kiválasztott magának egy
ostornyelet, az alatt Gergucz egész ünnepélyességgel elbúcsúztatta
magát. Semmit sem evett és mindent eladott a boltból, utoljára csak
úgy kongott másodmagával az üres boltban, hogy magát sem találta
benne.</p>
<p>Csakugyan a legközelebbi hosszú bőjt ágynak dönté a becsületes
embert; oly színben volt, mintha nem csak ette volna az olajat,
hanem festette volna is magát azzal. A hosszú bőjt egyszerű
eledelei, melyet szigorúan meg szokott tartani, fölöslegessé tettek
nála minden étvágyat, gyomra felmondotta a szolgálatot, s tagjai
egyenkint nyugalmaztatásért folyamodtak.</p>
<p>Gergucz soha életében sem élt orvossággal. Nem azért, mintha a
bevételtől, hanem inkább mert a kiadástól irtózott.</p>
<p>Homeopathicus úton hitte elűzhetni betegségét: a bőjt által
okozott bajt koplalással. De még ez által sem birt erőhöz jönni.
Végre látva, hogy a baj nagyobbodik, megtért az allopathiához,
elővéve universalis házi gyógyszerét, mely fiatalabb korában, ha a
csömör a hátába állt, annyiszor segített rajta, tudniillik egy
meszely jó erős törkölypálinkát, borssal, gyömbérrel és
szerecsendióval megfűszerezve. <span class="pagenum"><a name=
"Page_197" id="Page_197">-197-</a></span></p>
<p>Ettől természetesen, hogy rögtön megütötte félig a guta.</p>
<p>A háznép sikoltozva tördelte kezeit ágya körül, csupán
Birbucznak volt annyi esze, hogy elfusson egy borbély után, eret
vágatandó rajta.</p>
<p>A borbély azonban megértve, hogy Gerguczhoz hívják, czélszerűnek
látta addig meg sem mozdulni helyéből, míg előre ki nem fizetik a
forintját. Birbucz diák tehát összekereste zsebeiből takarék
garasait, s valahogy kifizetve a borbélyt, nyargalt vele a
beteghez.</p>
<p>Az semmit sem tudott magáról, csak miután eret vágtak rajta,
tért magához, s természetesen első volt a borbély, a kit
meglátott.</p>
<p>– De minek híttátok ezt az embert? kiálta hebegve, ki fogja
fizetni? Én nem.</p>
<p>– Kifizettem én már, szólt Boldizsár.</p>
<p>– Elig bolond voltál. Mennyit fizettél neki? Elig lett volna tíz
garas. Tudom, hogy attál neki tizenkettőt.</p>
<p>A borbély inté, hogy ne lármázzon, jobb lesz, hivasson egy papot
és gyónjon meg, mert egy óra alatt meghal.</p>
<p>– Dá te bulund! Add vissza pinzomet, Birbuczét, ha megháluk. Meg
tudtam volna én hálni ingyen is. Majd én neked hálok meg
pinzért.</p>
<p>Erre azonban keresztyéni módon meggyónt, s miután a lelkész
által figyelmeztetve lőn, hogy készüljön ama mennyei hitelező elé,
kit sem cridával, sem hamis váltólevelekkel, sem eltagadással
megcsalni nem lehet, bezáratta ajtóit, s családját ágya körül
gyűjtve, miután minden idegent eltávolíta magától, még Birbucz
diákot is, fölemelteté egy helyen a pallót ágya alatt, onnan a
család összes erejével kihúzatott egy nehéz vasládát, s azt
felnyittatá egy szüntelen nyakán függő kulcscsal.</p>
<p>A láda színültig volt pénzzel.</p>
<p>– Itt vágyun félmillió forint, arányban, ezüstben; kétszáz
hatvanhét ezer nyolcz száz ötvenhárom forint, harmincz krajczár
ezüstben, kétszáz harminczkét ezer egyszáz negyvenhét forint,
harmincz krajczár arányban. Ezt én <span class="pagenum"><a name=
"Page_198" id="Page_198">-198-</a></span> kerestem nagy fáradsággal
ötven esztendőn keresztül, s nem viszek el belőle semmit.</p>
<p>– Jaj de sok pénz! kiálta fel Minerva a láda mellé guggolva. Ez
a mienk lesz atyus ugy-e bár?</p>
<p>– Lejányuk! monda a kalmár haldokló szóval. Kisászuny vagytok
mind a ketten. Nem is tudtátuk, hogy ti kisászuny vagytok; én
tudtam. Kihoz mentek ti firhoz, mondjatok nékem. Hadd tudjam meg,
ha megháluk, ki fogja nekem mondani: uram átyum?</p>
<p>Olivia szerényen lesüté szemeit, s felsóhajtva felelt:</p>
<p>– Én azé leszek, a kit mindig becsültem, s ki tégedet szintén
becsült és szeretett.</p>
<p>– Nem ismerok olyan bolondut.</p>
<p>– Boldizsárt.</p>
<p>– Haj te Libuczka! megbolondultad magadat? Én hagyom nektek a
félmilliót arányban, ezüstben, s te választod a koldust? Na ez szip
van.</p>
<p>– Én jó szivéért szeretem, s az többet ér nekem a világ minden
kincseinél.</p>
<p>– Na jul van. Gyere ide arányus leányum. Neked vágyun
viczispányod fia.</p>
<p>– Kell is nekem, monda kaczér hetykeséggel Minczuczka. Kapok én
már főispánt is, grófot, bárót, herczeget, nem is egyet, hanem
kettőt.</p>
<p>– Arányus leányum! kiálta fel Gergucz. Jer, had üleljelek a
nyakadba a kezemmel. Te vágy csak angyul. Drágalátus ruzsavirág!
Herczegnek, kettőnek kell néked. Adj csukut orczájámra. No jul van.
Ti meglesztek a magatokénak, én nem bánom. Te Libuczka, neked ju
lesz Birbucz diák, neked hágyum ezt a czérnás bultut. Te pedig
arányus leányum nagyságos ászunyra kiszulsz, te úrnak születtél,
neked kell pinz, neked hágyum ez a fél milliót. Az ászunyt hágyom a
kinek kell.</p>
<p>E testamentomtétel után egy énekes könyvet kért magának Gergucz,
nagyot ásított belőle és meghalt.</p>
<p>A temetés napján Olivia beteg volt a fájdalom miatt;
<span class="pagenum"><a name="Page_199" id=
"Page_199">-199-</a></span> a köny, mely szemeibe nem tudott jőni,
szinte megfojtotta szivét, a diák sírt ő helyette is. Szegény
Birbucznak oly vörös volt az orra a sok sírás miatt, mintha édes
apjának tette volna.</p>
<p>Minczuczka is tett annyi áldozatot ez ünnepély tiszteletére,
hogy ez alkalommal pirosra nem festette ki magát, egyedül fehérre,
s a gyászruhát csak kétszer verte a szabó fejéhez, a miért nem állt
jól rajta.</p>
<p>A népség megtudva, hogy viaszgyertyákat fognak osztani a
temetésen, roppant sokaságban jelent meg a derék ember utolsó
tisztességtételén, nem győzte csodálni a megszomorult felek
pietását, kik nem kiméltek semmi áldozatot, mely ez ünnepély
pompájához megkivántatott. A koporsó fekete bársonynyal volt
bevonva s ezüst szegekkel kiverve, a szomszédvárosból hozattak
kántorokat és zenekart, s a szekerektől kezdve a ministransokig
teljes ornatusban lőn mindenki megrendelve.</p>
<p>Az özvegy ugyan jobban szerette volna, ha mindez legkisebb zaj
nélkül egyszerűen ment volna végbe, de Minczuczka akarta amúgy.</p>
<p>– Mit gondol mama? Hogy mehetnék én egy fakó koporsó után, a mit
gyalog emberek visznek? minden fáklya, minden muzsika nélkül?
Bizonyosan ott lesz a viczispán fia is, meg tán Fügefi gróf is
eljön. A szemem égne ki előttük.</p>
<p>Minervának tagadhatlanul helyes tapintata volt e tárgyban, mert
a mint a készülőt húzták, csakugyan megjelent a viczispán fia és
Fügefi gróf, kit ugyan még nincs szerencsénk tisztelhetni, de majd
lesz. Előbb csak messzire álltak, de miután meggyőződtek felőle,
hogy a kiállítási pompa rangjokhoz illő, s minden compromissio
nélkül megmutathatják magukat, keresztül furakodtak a népségen,
szorosan a gyászoló népek közelében foglalva helyet.</p>
<p>Az egyházfi menten odanyomott volna a kezükbe egy-egy
viaszgyertyát, – a viczispán fia csak elvette, de Fügefi
<span class="pagenum"><a name="Page_200" id=
"Page_200">-200-</a></span> gróf véleménye oda ment ki, hogy ő
bizony nem faggyuzza vele össze a keztyűit, s nem fogadta el.</p>
<p>Minerva felsikoltva kapott szivéhez. Az úrfi kötelességének
tartá a rögtöni fájdalom okai felől tudakozódni.</p>
<p>– Mindjárt elájulok.</p>
<p>– Csak ide az én karomba.</p>
<p>– Kicsoda az ott gyertya nélkül?</p>
<p>– Az bizony Fügefi gróf.</p>
<p>– Minő botrány! minő kigúnyolása a fájdalmas sziveknek.</p>
<p>– Megmondom neki, hogy menjen innen.</p>
<p>– Dehogy azt. Mondja neki, hogy jőjjön ide, hadd adok neki egy
gyertyát.</p>
<p>Már ez olyan szó volt, melynek föltétlen engedelmeskedni
kellett. Fügefi gróf törte magát a vett parancs elé s őszinte
kegyességgel fogadá el a gyászoló niobei alak kezeiből a pompás
czirádákkal kékre, zöldre festett viaszgyertyát, melynél sem szebb,
sem nagyobb más ember fiának nem jutott.</p>
<p>Tiszteljétek azon érzelmeket, melyek a fájdalom ily magasztos
pillanataiban keletkeznek a szivek mélyén s ily ünnepélyes tények
megragadó jeleneteiben nyilatkoztatják ki magukat!</p>
<p>A gróf az egész menet alkalmával szüntelen sarkában volt a
gyászos szépségnek, nem egyszer taposva az úrfi tyukszemeire, ki
szintén iparkodott annak nyomdokaiba léphetni.</p>
<p>Olivia ezalatt hallgatva zokogott, Birbucz vállára borulva. A
jelenlevő népség általánosan azon meggyőződésben élt, hogy Olivia a
szebbik a megboldogult leányai közől, kit mind szerénysége, mind
illendő magaviselete, őszinte fájdalma magasra helyeztek kisebbik
testvére fölé; míg azonban a diákok énekeltek, az özvegy eltalálta
beszélni titoktartás feltétele alatt valamelyik vigasztaló szomszéd
asszonynak, hogy ez a gazember, a kiért most könyei hullanak, neki
egy fillért sem hagyott, a nagyobbik <span class="pagenum"><a name=
"Page_201" id="Page_201">-201-</a></span> leányának is csak a
czérnásboltot, a kisebbiknek pedig félmilliót. A miből az
következett, hogy mire a temetőben ismét összegyűlt a sokaság,
Oliviát nem tartotta többé senki szépnek, jónak és kegyesnek,
ellenkezőleg Minerva kisasszony emelkedett magas fokára a
becsülésnek, mindaz a mit tett, avagy elintéze, csodálatnak és
helyeslésnek levén tárgya.</p>
<p>E bátorító közvélemény benyomása alatt, ott a sír előtt
háromszor ájult el a közrészvét által környezett hajadon. Kétszer
az úrfi kapta el; akkor csakhamar felocsudott, míg végre harmadszor
csakugyan sikerült a gróf karjai közé hanyatlani; s ezúttal aztán
annyira erőt vett rajta a fájdalom, hogy Fügefi úr le sem tehette
őt, míg csak kocsijáig nem vivé, s ott is aztán egészsége iránti
aggodalomból kénytelen volt mellette helyet foglalni, s egész
hazáig ápoló felügyelete alatt tartani.</p>
<p>A népség kifogyhatlan volt részint a gazdag örökösnő őszinte
fájdalmainak, részint a gróf emberszeretetének és minden
előitéleteken felül emelkedett leereszkedésének méltányos és
érdemszerinti bámulásában.</p>
<p>Az úrfi gyalog sétálván haza a temetőből, épen akkorra ért a
néhai kalmár háza elé, midőn Fügefi úr kilépett abból. Egy fehér
rózsa, mi az imént Minerva hajába volt tüzve, most az ő
gomblyukában díszlett. Ez köszönt neki, amaz nem fogadta el.
Egyenesen benyitott Minerva szobájába, minden kopogtatás és
lábtörlés nélkül. Az a tükör előtt állt és már nem volt
halovány.</p>
<p>Az úrfi durczás pathossal lépett mellé. Nem tudta, hol kezdje a
szót. Minerva nevetve veté magát egy karszékbe, hajfürteit rendbe
rezgetve.</p>
<p>– Nos, miért jött?</p>
<p>– Miért jöttem? szólt az úrfi, theatralis indulattal markolva
üstökébe, miért jöttem? semmiért sem jöttem, csupán azért jöttem,
hogy önnek, hogy kegyednek, hogy nagysádnak kijelentsem, hogy az én
szivem meg van hidegülve ön iránt. <span class="pagenum"><a name=
"Page_202" id="Page_202">-202-</a></span></p>
<p>– Ezt sokkal jobban kijelenthette volna az által, ha épen nem
jön ide.</p>
<p>– Ön mondja ezt nekem? Kegyed üt ily hideg tőröket lázongó
szivemnek keblébe?</p>
<p>A leány félre fordult s köténye bojtjából szélmalmot csinálva,
elkezdett dalolni.</p>
<p>– Lallalalá lallalalá.</p>
<p>– Ön a könnyelmű hidegvérűség északi polusának jégbércze, mely
fölött a kegyetlenség északfényének hazug sugárai mosolyganak! de
én a földrengés leszek, mely vulkánná gyujtja a jégtengerek
közepett megfagyott rideg sziklabérczet pokoli tüzének hömpölygő
lávarohamával.</p>
<p>– Lallalalá lallalalá.</p>
<p>– Kaczagj mosolygó kisértet, kaczagj, álmaimnak lábatlan
ideálja, kiről azt hivém, oh balga én! hogy égi szárnyalása közt
még a virágok hímporát sem szórják le égi talpai, s ime, alig
lebbenté fel a viszályok zefirje álerényt hazudó palástját, meg
kell látnom a szenvedélyek pokoli fertőjében besározott czipőit
lelketlen szellemének.</p>
<p>– Lallalalá lallalalá!…</p>
<p>– De majdan sírni fogsz, ha a sötét bú fátyolát sorsod egére
felvonja az égi boszúállás keze, s az egész világ csak egy sötétség
leszen, hol a semmiség közepében csak egy szigetje lesz a
nyugalomnak, csak egy virág fog nőni a szigetben. Az én borongós
lelkem gondolatja lesz a sötétség, tudd meg ezt és a szigete a
nyugalomnak az én kihamvadt érzelmeimnek sírja és e virág, e
halvány liliom, mely a sírhalmon egyedül nyilik, halavány
nefelejtse az emlékezetnek. Te kétségbeesve fogsz e sírhoz rohanni
majd, hogy e virágot letépd halotti koszorúnak, de ekkor annak
kebléből egy kigyó fogja kiemelni fejét, kigyója a
lélek-mardosásnak, melynek szemeiből villámok fognak lövelni és e
villámok harsogása azt dörgendi füleidbe:</p>
<p>– Lallalala lallalalá lallalalá lallala! –</p>
<p>– Minka! ide hallgass, vagy úgy megczibállak, hogy <span class=
"pagenum"><a name="Page_203" id="Page_203">-203-</a></span> soha se
láttál olyat! kiálta fel az úrfi, egészen kihozva a textusból.</p>
<p>– Három lépésre tőlem! viszonzá Minerva büszkén. Nem ismerjük
egymást.</p>
<p>Az úrfi hátra lépett, karjait összefonva mellén s megsemmisítő
tekintetet vete a leányra.</p>
<p>– Háládatlan anakonda, gyöngyeitől megfosztott maradványa egy
csigahéjnak, melyből Syrének danája helyett csak tengerzúgás
hallható; hát nem megmondtam, hogy elveszlek?</p>
<p>– Jaj, maga még gyerek, még magának sokan parancsolnak. Még
magának egy esztendeig iskolába kell járni, egyig patvaristának,
másikig juratusnak lenni. Addig én megvénülök. Nem várhatok én
magára. Aztán ne is hitesse el magával, hogy ez valami szerencse
volna én nekem.</p>
<p>– Mit? Tán bizony különb embert is kap nálam? Talán grófot
is?</p>
<p>– Épen azt.</p>
<p>– Hahhahahha! kiálta fel homlokára ütve az ifju. Ti emberek, te
összes emberiség! Hát nem őrültök-e meg e pillanatban? Te lángzó
üstökös! nem jösz-e még kivetni e silány földet sarkaiból? Hát
azért hordtam én magának czukerlit? Hát azért költöttem én minden
zsebpénzemet kameliákra? Oh szörnyeteg asszonyi alakban.</p>
<p>– Hagyja el, hát mikor én magát kisegítettem a bajból, hogy a
szabóját nem fizethette ki, s az atyám aztán Birbuczon vette meg az
elsikkadt pénzt? oh hagyja el.</p>
<p>– Hah! Ez több mint sok. Vajjon nem álom-e ez? kisértetnyomásos
álom? Milyet estem az ablakon, mikor kidobtak miattad!</p>
<p>– Hát engem, hogy elpáholtak ön miatt?</p>
<p>– Ne szólj, szavaid mindegyike éles peneczilus, mely éltem
fonalait metéli ketté. A csalódás skorpiói rágnak szivem fájának
gyökerein. Én méheknek néztem őket, melyek mézet jöttek gyűjteni a
virágokból, s ők skorpiók levének, melyek a gyökeret eszik meg. Hah
leány, ha én <span class="pagenum"><a name="Page_204" id=
"Page_204">-204-</a></span> egyet-mást elmondok a kávéházban, pedig
tudod, hogy én sokat elmondhatok, ki vagy végezve a világ
előtt.</p>
<p>– Világ! Ez a kis város, melyet holnap itt hagyok. Csak bátran.
Az engem még érdekesebbé fog tenni. Nekem félmillióm van. A miért
mást meggyaláznak, engem magasztalni fognak. Adieu kedves Othellom.
El ne késsék ön a leczkéről.</p>
<p>Az úrfi megsemmisülve rohant ki a szobából, ilyen monologot
dörögve a bolton keresztül:</p>
<p>– Omolj hát össze világ! oltsd ki fényedet nap, ti csillagok
szakadjatok alá az égről. Rohanj elő enyészet vihara, szídd fel
orrodba a tengereket, s köpd ki azokat a föld öt részeire, hogy
haljon meg ember és barom. Világ elementumai, ragadjatok egymás
üstökébe, s irjátok fel egymás vérével a pusztaságos égbe, hogy
elveszett a mindenség az emberek bűnei miatt, s ti fellegek
szédüljetek le onnan a magasból, s adjatok helyet borongós
lelkemnek, mely járjon egyedül az enyészet Palmyrájának sivatag
romjai felett.</p>
<p>Ezzel vágtatott a kávéházba s a legelső alaguerre partieban
kilyukasztotta a billiardot.</p>
<p class="center">* * *</p>
<p>Félév mulva a birodalmi fővárosban találjuk Minervát, mint
egyikét azon ragyogó phœnomenonoknak, kiknek fogatairól és
estélyeiről az ujságokban szokás beszélni.</p>
<p>Borbála asszony ott hagyva Oliviát a czérnásboltban,
természetesen félmilliomos leánya mellé csatlakozott, ki számára
pompás hotelében delegált egy udvarszobát, a honnan a jó asszonynak
fényes nappal nem volt szabad kijönni, sem pedig Minervát leányának
szólítani mások jelenlétében, és így igen ritkán, miután Minerva
soha sem volt egyedül.</p>
<p>Egyszer végtére mégis megsejté Borbála, hogy Minervának
nincsenek látogatói s rajta rontott. A jó asszony nem birva
levetkőzni takarékossági elveit, mikbe belevénült, nem talált
egyébre megbotránkozásnál a leányát környező pompában. <span class=
"pagenum"><a name="Page_205" id="Page_205">-205-</a></span></p>
<p>– De te Minczuska! kicsoda az a nagyságos úri asszony, a ki te
vagy? vagy-e te babyloniai királyné, hogy ilyen bolond vagy? Ha a
te megbolundogult édes apád látna téged, hogy mundaná: jaj te
leány, mit cselekszel! Minek neked az a nagy palota, ilyen nagy
szoba, ilyen nagy ablakokkal, mennyi fa kell arra, hogy ez
befüljön! Minek neked ez a sok czifra cseléd, én mindeniket egy
herczegnek nézem. Semmi dolguk sincsen, legalább fonnának, vagy
fosztanának tollat, de egész nap lebzselnek. Az a legény is ott a
kapuban, abban a nagy bundában avval a nagy bottal, egész nap
semmit sem csinál, csak az utczára néz. Egyszer el akartam küldeni
vizért a Dunára, még azt sem tette meg. Hát az a sok vendég? mind
ingyen kap az itt enni inni? Egy sem fizet semmit? Hát az a sok
muzsika estétől reggelig, meg az a sok táncz! Ha a te szegény édes
apád látna téged, de megcsóválná a fejét.</p>
<p>Minerva végig hagyta őt beszélni, aztán felkaczagott:</p>
<p>– Hagyja el jó mama, ez mind így divat. Igyék ebből a
cognacból.</p>
<p>A jó asszony azt gondolta, valami jó gyenge liqueurt fog inni, s
majd megfult tőle.</p>
<p>– Mit gondolsz te bolond, szólt nagy nehezen magához térve a
köhögésből. Nem szoktam én inni vitriolt. Ez is divat? Hát grófod
mit csinál? megkapta már a jószágát, a báró Juinszky-féle
herczegséget?</p>
<p>– Már meg. Csak kézhez kell venni.</p>
<p>– A perköltségeket persze te fizetted?</p>
<p>– Ez így divat mama.</p>
<p>– De ha minden ember jószágának te fizeted a perköltségeket,
majd magad jutsz crida alá.</p>
<p>– Mindegy: az is divat.</p>
<p>– Hát elvesz-e aztán a gróf?</p>
<p>– Mihelyt a jószágot rendbe hozta.</p>
<p>– Hát mi kell még hozzá?</p>
<p>– A zálogos sommát kell elébb letenni.</p>
<p>– Azt is te fizeted ki? <span class="pagenum"><a name="Page_206"
id="Page_206">-206-</a></span></p>
<p>– Természetesen.</p>
<p>– Hát ha neked semmi sem marad utána?</p>
<p>– Cridát mondok, s megint meggazdagszom.</p>
<p>– Ész kell ahhoz, nem veszettség, monda Borbála asszony, s
fejcsóválva hagyta el leányát.</p>
<p>A vígalom, a divatos őrjöngések folytak ezentúl is, Borbála
asszony csak nagy néha bukkant elő szegletszobájából, egy-egy azon
menő kuktától megtudakozandó, hogy megjött-e már Fügefi gróf?</p>
<p>– Még nem, lőn rá az örök felelet.</p>
<p>Végre bátorságot vőn magának egy napon fölkeresni leánya
pénztárnokát, s megkérdezni tőle, hogy hol fekszik a báró
Juinszky-féle herczegség?</p>
<p>Az nagy pápaszemeket meresztett a kérdezőre, s mogorva arczczal
felelé, de példás rövidséggel:</p>
<p>– A holdban.</p>
<p>Borbála asszony szépen visszament felkeresni leányát. Nagy
bámulatára igen könnyűnek találta ezúttal a hozzáférhetést. Sok
gyanus képű és épen nem elegáns emberek között, kik koczogtatás
nélkül jártak ki s be az ajtón, ő is keresztül bocsáttaték.</p>
<p>Minerva könnyelmű volt, mint mindig.</p>
<p>– Tudom már, hová ment a grófod a jószágát kiváltani pénzeddel,
monda neki Borbála. A holdba. Azért van oda olyan soká, csak várd.
Hát ezek a vendégek kicsodák? Már megint vendégek, ugyan minek ezek
a vendégek mindig?</p>
<p>– Nem vendégek ezek mama, szólt Minerva felkaczagva. Csak
executió.</p>
<p>Borbálát majd megütötte a guta azon nyomban.</p>
<p>– S nem ugrottál még a Dunába?</p>
<p>– Dehogy ugrottam, hisz ez is divat.</p>
<p>– Hát mit fogsz cselekedni most?</p>
<p>– Azt biz én, hogy ha ez a gróf elszökött az én pénzemmel,
keresek magamnak másikat, a kinek pénzével majd én szököm meg.
<span class="pagenum"><a name="Page_207" id=
"Page_207">-207-</a></span></p>
<p>– Ez is divat?</p>
<p>– Ez is.</p>
<p>– No már olyan messze nem utazom veled.</p>
<p class="center">* * *</p>
<p>Évek mulva a czérnásbolt ajtajában egy jó husban levő férfiut
látunk ülni, kinek térdén és nyakában egy pár piros pozsgás ivadék
pajkoskodik. E férfiu, mint a nagy aranyos betűkből a czímeren
megérthetjük, senki más, mint Boldizsár, – többé nem diák, hanem
gazda.</p>
<p>Arczának boldog kinézése mutatja, hogy Isten áldása bőven volt
mind rajta, mind boltján, melynek minden fiókja, skatulyája tömve
van a legszebb csehországi csipkékkel, legfinomabb keztyűkkel.</p>
<p>A városban általános meggyőződés az, hogy Boldizsár nem árul
rosszat és soha sem csal meg senkit, ezért mindenki tőle
vásárol.</p>
<p>Néha ki-kitéved egy elhízott asszonyi alak a fiukkal perlekedni,
hogy menjenek be a szobába. Ez Borbála asszony, persze, hogy
szavainak nincs foganatja. Később aztán előtünik egy szelidebb
lény, egy boldog tekintetű mosolygó arczu nő, kis kék szalagos
főkötőben hullámos hajfürtein, ez Olivia. A gyermekek örömrepesve
futnak ölébe, atyjuk ölelését váltva fel az övével.</p>
<p>Mindenki azt mondja, hogy nincs náluknál boldogabb család a
világon.</p>
<p>Még egy tagjáról beszélek a családnak, egy szegény elnyomorodott
nőről, kiről senki sem tudja, honnan került oda, ki egy külön
szobában van egész nap elzárkózva és senkivel sem óhajt találkozni.
Kik egy perczre megpillanták, betegség rongálta arczán kora szépség
s késő szégyen nyomait vélik föltalálni.</p>
<p>Senki sem gyanítja, hogy a világkerülő lény, kinek éltét a
rokonszeretet tengeti, s ki búvik az emberek szemei elől, – a
boldog, az irigylett, – a szerencsétlen Minerva.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Székelyeknél
férfiörökös nem létében fiúsított idősebb leányt hívtak így.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Mikor ez elbeszélés
iródott, még akkor a tárogató síp nem volt felfedezve. Most már jól
ismerjük.</p>
<p class="right">J. M.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> E tánczot így irja
le, több elmult ősszokásokkal együtt, a jó Apor Gergely egy még
kiadatlan kéziratában, Methamorphosis Transilvaniæ. Jegyzetekkel
kisérte Cserey Mihály.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Még most sem
hallottam az egész székelyföldön egyéb nemét a szitkozódásnak
ennél, azzal a kis különbséggel, hogy most már fölöslegesnek
tartatik a mentő «ne» igécske közbeszúrása.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> A székely külön
országnak veszi a maga hazáját, s Erdély többi részét vármegyéknek
hívja.</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Hölgyek az
ifjabbakat nem «hugom», hanem «öcsém» czímmel szokták nevezni.</p>
<p><a name="Footnote_7" id="Footnote_7"></a> <a href=
"#FNanchor_7"><span class="label">7)</span></a> E talánymondat
valóban még a tatárfutásból maradt s hihetőleg azt jelenti, hogy a
menekvők barlangokban és fákra felmászva éltek.</p>
</div>
</div>
<hr class="chap" />
<p><span class="pagenum"><a name="Page_208" id=
"Page_208">-208-</a></span></p>
<h2>TARTALOM.</h2>
<ul class="TOC">
<li>Petki Farkas leányai <span class="ralign"><a href=
"#Page_1">1</a></span></li>
<li>Háromszéki leányok <span class="ralign"><a href=
"#Page_43">43</a></span></li>
<li>A két szász <span class="ralign"><a href=
"#Page_84">84</a></span></li>
<li>A nagyenyedi két fűzfa <span class="ralign"><a href=
"#Page_89">89</a></span></li>
<li>Koronát szerelemért <span class="ralign"><a href=
"#Page_111">111</a></span></li>
<li>A Hargita <span class="ralign"><a href=
"#Page_143">143</a></span></li>
<li>A kalmár és családja <span class="ralign"><a href=
"#Page_176">176</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_1">1</a></td>
<td>fogják, a a kik</td>
<td>fogják, a kik</td>
</tr>
<tr>
<td class="tdr"><a href="#Page_8">8</a></td>
<td>kardja volt.</td>
<td>kardja volt.»</td>
</tr>
<tr>
<td class="tdr"><a href="#Page_12">12</a></td>
<td>szólt az espereres</td>
<td>szólt az esperes</td>
</tr>
<tr>
<td class="tdr"><a href="#Page_78">78</a></td>
<td>seprűztetni…</td>
<td>seprűztetni…»</td>
</tr>
<tr>
<td class="tdr"><a href="#Page_84">84</a></td>
<td>szász fejedelem ek</td>
<td>szász fejedelemnek</td>
</tr>
<tr>
<td class="tdr"><a href="#Page_91">91</a></td>
<td>fejelés czizmát</td>
<td>fejelés csizmát</td>
</tr>
<tr>
<td class="tdr"><a href="#Page_114">114</a></td>
<td>magatokat váraito ba</td>
<td>magatokat váraitokba</td>
</tr>
<tr>
<td class="tdr"><a href="#Page_115">115</a></td>
<td>nem találtati</td>
<td>nem találtatik</td>
</tr>
<tr>
<td class="tdr"><a href="#Page_167">167</a></td>
<td>megkoszorúzák cserfalombhal</td>
<td>megkoszorúzák cserfalombbal</td>
</tr>
<tr>
<td class="tdr"><a href="#Page_208">208</a></td>
<td>Petki Farkas leányai 2</td>
<td>Petki Farkas leányai 1</td>
</tr>
<tr>
<td class="tdr"><a href="#Page_208">208</a></td>
<td>A kalmár és családja 186</td>
<td>A kalmár és családja 176</td>
</tr>
</table>
</div>







<pre>





End of the Project Gutenberg EBook of Erdélyi képek, by Mór Jókai

*** END OF THIS PROJECT GUTENBERG EBOOK ERDÉLYI KÉPEK ***

***** This file should be named 55588-h.htm or 55588-h.zip *****
This and all associated files of various formats will be found in:
        http://www.gutenberg.org/5/5/5/8/55588/

Produced by Albert László from page images generously made
available by the Google Books Library Project


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
